BIBLIOTEKSBLADET

ORGAN FÖR SVERIGES ALLMÄNNA
BIBLIOTEKSFÖRENING

REDAKTION:
FREDRIK HJELMQVIST och KNUT TYNELL

NIONDE ÅRGANGEN
1924

STOCKHOLM
P. A. NORSTEDT & SÖNERS FÖRLAG
STOCKHOLM 1924
KUNGL. BOKTRYCKERIET. P. A. NORSTEDT & SÖNER
240378




INNEHÅLL.
Sid.
Andr. Sch. Steenberg 70 år . . . 209
Berättelse över Sveriges allmänna biblioteksförenings tionde årsmöte . . . 169
»Folkbildningskommitténs utlåtande» . . . 11
Folkbildningssakkunnigas förslag . . . 34
Föreningsbiblioteken i kommittémajoritetens förslag och i lektor Olssons reservation . . . 52
Haugstrup, S. Det daglige Arbeide i et dansk Centralbibliotek . . . 180
Karlgren, B. Från Kinas bokvärld . . . 1
Linder, Greta. En bibliotekshandbok. (Recension.) . . . 218
Linder, Gurli. Böcker för barn och ungdom julen 1923 . . . 129
Möller, B. Den svenska bokhandelns öden. (Recension.) . . . 123
S. A. B:s studieresa till Danmark . . . 175, 225
Skolöverstyrelsens yttrande angående folkbildningssakkunnigas betänkande . . . 210
Steenberg, A. S. Bibliotekernes Folkedannelsesarbejde . . . 121
Stockholms stadsbiblioteksfråga avgjord . . . 13
Svenska bibliotek. Den planerade svenska biblioteksföraren . . . 34
Sveriges allmänna biblioteksförenings klassifikationssystem inför tysk kritik . . . 222
Visby stadsbiblioteks nya lokaler . . . 10

Biblioteksnotiser . . . 14, 55, 144
Litteratur . . . 16, 57, 148,
185, 226
Tidskriftsöversikt 1923 . . . 109
Viktigare nyutkomna arbeten . . . 30, 118, 164,
205


————

Sid.
Akademiska sommarkurser i Uppsala 1924 . . . 146
Anslag till biblioteks- och folkbildningsfrågor
vid årets riksdag . . . 144
Bokförsäljning genom bibliotek . . . 145
Broschyren »Bibliotek, deras betydelse och skötsel» . . . 147
»Det första stadsbiblioteksförslaget i Stockholm» . . . 14
Godtemplarordens distriktstudieledare . . . 147
Handboken över »Svenska bibliotek» . . . 147
Landstingsanslag för folkbildningsändamål . . . 15
Norsk tidsskriftindex 1922 . . . 56
Statsanslagen till folk- och skolbiblioteken
samt riksförbunden för år 1923 . . . 145
Svensk topografi . . . 147
Ett uttalande om det fria och frivilliga
folkbildningsarbetets betydelse av
skolöverstyrelsens chef . . . 55
Örebro läns allmänna bildningsförbund . . . 146
————
Borås: stadsbiblioteket . . . 145
Eskilstuna: A. B. F. . . . 146
Kalundborg: Centralbiblioteket . . . 180
Köpenhamn: det Kgl. bibliotek . . . 56
Linköping: stadsbiblioteket . . . 56
Lund: universitetsbiblioteket . . . 14
Norrköping: stadsbiblioteket . . . 15
Oskarshamn: föreläsnings- och biblioteksföreningen . . . 145
Stockholm: Kungl. biblioteket . . . 14
Stockholm: Kungsholms församlingsbibliotek. . . 145
Stockholm: stadsbiblioteksfrågan . . . 13
Uppsala: universitetsbiblioteket . . . 14
Visby: stadsbiblioteket . . . 10




Förteckning över i litteraturrecensionerna använda signaturer.
A. B. H. Fru Anna B. Hildinger.
A. B—g. Fröken Agnes Branting.
A. B—s. Redaktör August Brunius.
A. F. Fru Astrid Feuk.
A. H. Andre bibliotekarien Arne Holmberg.
A. H—r. Seminarielektor Alf Hildinger.
A. Ö—n. Statskonsulenten August Östergren.
A—e H—m. Gymnastikdirektör Agne Holmström.
B. M. Förste bibliotekarien Bert Möller.
Br. Sr. Antikvarien Bror Schnittger.
C. S—g. Professor Carl Skottsberg.
E. B—n. Professorskan Ester Brisman.
E. E—m. Docenten Erling Eidem.
E. K—n. Amanuensen Ernst Klein.
E. N. Fru Ellen Nordenstreng.
E. N—nn. Förste arkivarien Erik Naumann.
E. S—m. Andre bibliotekarien Einar Sundström.
E. Sqt. Fru Elin Söderqvist.
F. H. Fil. d:r Fredrik Hjelmqvist.
F. V. Fil. d:r Fredrik Vetterlund.
G. F. Fil. kand. Gunnar Furuland.
G. L. Fru Gurli Linder.
G. Lbrg. Docenten Gustaf Lindeberg.
G. Sch. Professor Gunnar Schotte.
G—a L. Fil. mag. Greta Linder.
H. H. Amanuensen H. Hörlin.
H. J—n. Fröken Helja Jacobson.
H. K. Andre bibliotekarien Hans Küntzel.
H. R—r. Biblioteksamanuensen Herman Richter.
H. Sg. Fil. d:r Harald Svanberg.
Hj. G—n. Herr Hjalmar Gustafsson.
Hj. L—n. Bibliotekarien Hjalmar Lundgren.
I. B. Fil. lic. Iwan Bolin.
J. B. Med. d:r Jacob Billström.
J. F. Fil. d:r Johan Feuk.
J. V—m. Professor John Vennerholm.
J—i. Förste aktuarien Alrik Jacobi.
K. R—dt. Rektor Knut Ramstedt.
K. T. Fil. d:r Knut Tynell.
M. F. Rektor Mathias Feuk.
M. P. N. Professor Martin P. Nilsson.
O. B.-Z. Fru Olga Wetterberg.
O. H. Seminarielektor Otto Holmdahl.
O. J—n. Fil. lic. Olof Jonasson.
O. M. Pastor Oscar Mannström.
O. S. Rektor Olof Sundin.
O. Wbg. Fru Olga Wetterberg.
O. W—n. Förste bibliotekarien Oscar Wieselgren.
P. H. Fil. d:r Pelle Holm.
R. N. Fröken Rut Nordgren.
R. S—dt. Författaren Runar Schildt.
Rg. Professor Lännart Ribbing.
S. G. Med. kand. Sune Genell.
S. S. Lektor Sixten Samuelsson.
T. H. Professor Theodor Hjelmqvist.
T. K. Amanuensen Torsten Kolmodin.
W. B. Undervisningsrådet Wilhelm Björck.




LITTERATUR.
Addison, J., o. Steele, R., Sir Roger de Coverley 191.
Ahlberg, A., A. Schopenhauer 150.
— D. ondas problem 150.
Ahlman, A., Snäckan 196.
Aho, J., Spånor 151.
Aldén, G. A., Kommunal handb. 98.
Alegård,G.,-Sv. befolkn.-statistik 99.
Alfvén, J., Trots o. egensinne 189.
Almgren, O., Sv:s fasta fornlämn. 77.
Alving, Hj., Gm seklernas Uppsala 27.
— o. Lindblad, G., Sv. förf. i urval 70.
Amicis, E. de, Hjärtat på rätta stället 139.
Amilon, J. A., Skogsskötseln 100.
Andersson, Andy, En hötorgsgrabb 90.
Andersson, Axel, Vår bibel 186.
Andersson, N., Sv. låtar 74.
Andersson,T., Bullarbygdens avfolkn. 96.
Andreen-Svedberg, Andrea, Om njursjukd. 107.
Anton o. Borax, Såsom morgonvälling 130.
Antonsson, O., Kerstin o. Ulla i sagoland 131.
Aretz, Gertrud, Kejsar. Katarina 77
Aronson, Stina, Jag ger vika 196.
— Slumpens myndling 155.
Aschan, O., Den åldr. kroppens vård 107.
Aslagsson, O., M. snålskjuts 90.
Aulén, G., D. allm. kristna tron 16.
— o. Rosén, H., D. kristna tros- o. livsåskådn. 186.

Bæckström, A., Studier i Gbgs byggnadshist. 74.
Bagge, P., Minnen fr. Upps. katedralsk. 82.
Bagge, P., Studentminnen 82.
Bailey, A. T., En stygg pojk. hist. 138.
Barnens paradis 132.
Barnteatern 142.
Barrie, J. M., Peter Pan 134.
Bartsch, R. H., Hans judinna 66.
Beckman, N., Sven Hof 84.
Beer, M., K. Marx 25.
Belloc, H., Judarna 77.
Bengtsson, F. G., Tärningkast 155.
Benson, E. F., David Blaize 139.
Bérand, H., En tjock mans kärlekshist. 151.
Berend, Alice, Spreeman & C:o 67.
Berg, B., De sista örnarna 29.
Berg, D., Härjaren på Raneö 155.
Berger, H., En katt 70.
Bergman, Annie, Dalahästen 130.
Bergman, B., Livets ögon 196.
Bergman, Hj., Jag, Ljung o. Medardus 155,
Bergman. J., Antiken o. medelt. 158.
Bergqvist, B. J:son, Skola o. seminarium 189.
— Våra skolor 64.
Bergqvist, Magda, Trollet som lekte kejsare 133.
Bergström, T., Fr. livets färdevägar 58.
Bertels, J., Lika mot lika 190.
Beskow, Elsa, Resan t. landet Längesen 131.
— Sag. o. sagospel 142.
Birmingham, G. A., Spanskt guld 192.
Björck, Amalia, Blomsterkon. 141.
Björke, H., Syner o. varsel 150.
Björklund, G., Sv. affärsspr. 151.
Björkquist, M., F. hjärta o. tanke 58.
— Ny ungd. 59.
Blomqvist, J., Fågelvisor 142.
Boeckh-Arnold, Elia, Huset Vanloors heml. 59.
Bohlin, Elin, D. smala vägen 71.
Bohlin, T., Nutidsmänn. 59.
Boje, Karin, Gömda land 196.
Bojer, J., D. siste vikingen 67.
Bolander, C. A., Kand. Faust 19.
— Karneval 71.
Bolinder, G., Vilda seder 26.
Bonsels, W., Lill-Anje 151.
— En vagabond 192.
Borelius, A. J., Bibl. motiv i Karlfeldts diktn. 84.
Borgenstierna, Irene, D. underb. trädg. 133.
Borgh, Anna, Hush:s bok 101.
Bousset, W., Om livets mening 186.
Brander, U., Bernadotternas stammoder 159.
Brandes, G., Michelangelo 22.
Bremer, Fredrika, Engl. 90.
Brilioth, Y., Tidernas konung 186.
Brockdorff, Gertrud v., D. sista tsarinnan 67.
Brodin, L. Fryksdalens herrg. 97.
Brokiga bilder 192.
Broman, L, o. Thulin, J. G., Kortf. anat. 107.
Brooks, C H., o. Charles, E., Kristend. o. självsugg. 187.
Bruce, Mary Grant, En liten australiska 137.
Brunius, A., Kätterier 58.
Brusewitz, P. E.,  Bakom Ryssl:s järnridå 23.
Bruun, L.,  D. okände guden 152.
— Under livets träd 67.
Bucharin, N.,  D. material. historieuppf. 78.
Bucht, H.,  Där sv. o. finskt mötas 97.
Burgerstein, L.,  Skolhyg. 107.
Burnett, Frances Hodgson,  Robin 18.
Bussler, Edith,  Hemträdg. 100.
Båge, R.,  Bagateller 196.
— Fordomt. 141.
Bäckström, E.,  D. lille mandarinen 197.
Bäckström, E. D., stora museet 71.
Börrisson, Elin, I de svartas land 90.
Böving-Petersen, J. O., Djuphavsforskn. 106.
Böök, F., A. Hazelius 24.

Carlin, I., Hundens skötsel 162.
Carlson, Greta, Kallanderhjälm 138.
Carlson, H., o. Fihn, A., Handl. i metallbearb. 226.
Casparsson, R., Adelberga bruk 197.
Cederborg, C. A., Hans våghals 141.
Cederschiöld, G., Om arbetssånger 191.
— Om ordstäv 190.
— Snorre Sturlasson 203.
— Sv. stilistik 190.
Chessin, S. de, Ryska vrakspillror 192.
Christensen, G., Dansk diktn. 192.
Claesson, Ester, Trädg. 101.
Cooper, Elizabeth, Kinesiskan v. fönstret 152.
Cosmos 185.
Craddock, E. A., Självstyrelse i skolan 18.
Crawford, F. M., Sant' Ilario 152.
Crompton, R., En rikt. tjuvpojke 139.
Cronhielm, Aline, Pullans äventyr 132.
Cronstedt, N. F., Gripp 71.

Dalman, G., Några Jesu ord 59.
Davidson, A., Kristend. o. miss. i Palest. 59.
De Geer, G., Bergs- o. järnhant. 226.
Demolder, E., På d. gröna stigen 152.
De Ron, F., Farbr. Feves visor 142.
De Vylder, L., Pihtijärvi 20.
Didring, E., Två vägar 20.
Dit Vetensk, hunnit 29.
Dix, Beulah Marie, Flickan s. ville bli pojke 139.
Dixelius-Brettner, Hildur, En hustru 20.
Dokument rör. de äldre pappersbr. 101.
Dukes, P., Röd skymning 158.
Duryéa, C. E., o. Hörnans, J. E., Jämf. automobilbok 162.
Duun, O., Juviksfolket 192.
Dymling, C, Kvinnors själsliv 62.

Eckehart, Mäster, Undervisande tal 60.
Egardh, J., Swanson, Johnson o. Nelson 197.
Eh-g, Carin, Sagan om skogarnas konung 133.
Ehlin, E., En utopia 64.
Eje, A. Se Essén, A.
Ek, S., D. sv. folkvisan 191.
Ekelund, H., Offerkällan 156.
Ekholm, H., Under torparsolen 71.
Ekholm, R. S., Columbus 159.
Eklund, J. A., Under korset 187.
Ekman, B., Strödda blad 20.
Elgström, Anna Lenah, Myrstacken 20.
— En romantikers hustru 156.
Elgström, O., Hyperboreer 88.
— Karesuandolapp. 88.
Elster, K., d. y., Av skuggornas släkte 193.
— Min bror Harris 67.
Emerson, R. W., Kärlek 62.
Enfield,D. E., Flauberts väninna 83.
Eng, U., Poetens rosor 71.
Engels, F., Tyska bondekriget 78.
Engström, A., A. Strindberg o. jag 203.
Ericsson, G., Hundliv 91.
Eriksholm, A. J., Livets land 193.
Erixon, S., o. Kjellberg, S. T., Ronneby byggnadshist. 75.
Ernst, P., Dialoger 67.
Escholier, R., De soliga bergen 193.
Essén, A., Färgade friherrar 91.
Eurenius, C. A., Pop. handl. i papperskänned. 227.

Falk Rönne, J., Hem t. jul 68.
Farbror Feve. Se De Ron, F.
Faustman, Mollie, Mina barn 72.
Fevrell, W., Uppfostr, idéer 189.
Fichte, J. G., Männ:s best. 17.
Fischer, E., Bokbandets hist. 57.
Fitinghoff, Laura, I fjälluft 135.
Fitinghoff, Rosa, »Ingenting» 72.
Fjellstedt, P., Inl. t. bibelns böcker 60.
Flecker, J. E., Hassan 193.
Fleuron, S., Svanarna fr. Hjortvad 68.
— Tillip 193.
Folcke, N.-M., Mannen fr. bergen 197.
Folkomröstningskomm:s utredn. 204.
Ford, H., Mitt liv o. mitt arb. 83.
Fosdick, H. E., Tron 187.
Francken, K. v., Kleopatra 201.
Fremling, S., Saga o. sant 133.
Freudenthal, P., Noveller om Eros 156.
Frideen, A., Skärgårdsfolk 156.
Fröberg, Eva, Herrgårdsfolk 197.
Funch, Elsbeth, I tempel o. théhus 26.
Fürst, T., Arbetarskydd 99.
Fåhræus, R., Blodet 164.
Fönhus, M., Trollälgen 68.
Förhandl. v. kongr. f. skolungd. fys. fostr. 105.
Förhandl. v. Nord. kongr. f. fys. fostr. 229.

Gadelius, B.,  Om barnets psyk. utv. 65.
Galster, K.,  Ingemann o. Atterbom 160.
Galsworthy, J.,  En Forsytes brittsommar 193.
Gauffin, A.,  Franska målningar 75.
Gebhard, H.,  Småbr. 101.
Geete, E., o. Grimdal, T., Anvisn. i skogsbr. 101.
Geete, R.,  Ur språklådan 190.
Geijer, E. G.,  Dikter 197.
Gibson, C. R.,  V. trogne slav elektr. 143.
Gillner, Sigrid,  Bergenkronas 197.
Glover, T. R.,  D. hist. Jesus 16.
Goethe, J. W. v.,  Ur min levnad 24.
Gontjarov, I. A.,  Oblomov 152.
Granfelt, V.,  Skruvstolens folk 72.
Gredsted, T.,  Präriens son 138.
Grenander, S.,  Handb. f. långfärdsseglare 162.
Grimm, J. L. K., o. W. K.,  Sagor 133.
Gunér, K.,  Skuggor o. skräckfantomer 197.
Gustav III:s opera 75.
Gustavson, J.,  Omkr. d. mod. kulturprobl. 186.
Göth, J. A.,  I bondehem o. backstugor 156.

Haarhaus, J. R.,  Maculaturalia 57.
Hagberg, K. V.,  Om västg. 27.

Haglund, S., Tragöden o. narren 198.
Hahr, A., Västerås domk. 75.
Halden, B. E., Sv. jordarter 106.
Halldor, H.,D.mindre trädg. 28.
Hallenborg, J. F., Inlands, Fräkne o. Torpe härader 97.
Hamilton, H., Min farfars journal 24.
Hamilton, P., Ridning 229.
Hammarström, Nanny, Två myrors ävent. 132.
Handb. för maskinister 227.
Handb. i alkoholfr. 160.
Hansen, J. P., Kr. Ljusnan o. Dellen 198.
Hansson, S., Minnesskr. 99.
— D. sv. fackfören. rör. 99.
Hasselberg, G., Real. lyrik 66.
Hasselberg, Naima, Barnen i prästg. 135.
Hawkins, N. A., Konsten att sälja 162.
Hed, Kerstin. Se Olsson, Hilda.
Hedin, S., Fr. Peking t. Moskva 158.
— Resare-Bengt 86.
Heiberg, J. L., Bysant. kult. 201.
— Grek. kult. 201.
Heikel, I. A., Retorik 151.
Heuer, F., Bönen 60.
Hellberg, E., Telepati 62.
Helsten, N. E., Vägl. f. undervisn. i sabelfäktn. 230.
— Vägledn. v. undervisn. i florettfäktn. 105.
Hemberg, E., Stenåldershorden 21.
— Varjagerna 198.
Henriksson, J., Vartill våra växter duga 106.
Henriksson-Holmberg, G., Sociologins allm. väsen 161.
Herrmann, J., Elektrotekn. 227.
Hertzman-Ericson, Gurli, Huset m. vindskuporna 21.
Hesiodos, Verk och dagar 194.
Hjärne, H., Japan 158.
— Två sv. japanfarare 91.
Hoffman, A., Flickan fr. Domremy 84.
Hofsten, N. v., Ärftlighet 163.
Holck, A., Soc. förh. 226.
Hollingworth, H. L., o. Poffenberger, A. T., Tillämp. psyk. 63.
Holmström, R., D. långa resan 198.
Holst, Bertha, Spirrevipp 136.
Holzhausen, A., Våra blomsterbalkonger 102.
Hornborg, E., Segelsjöfartens hist. 102.
Hudson, W. H., Grönskande boningar 194.
Hultén, O., Nötkreaturen 227.
Hutchinson, A. S. M., Om vintern råder 194.
Hutton, E., P. Aretino 82.
Hylander, H., Betsn. färgn. 162.
Högdahl, T., Gammel-Ante 29.

I andl. tidsfr. 187.
Ideström., A., Häxkitteln 156.
Idrætsboken 229.
Inge, W. R., Frispr. essayer 60.
— Tidens andar 60.
Isberg, H., Barnet, av vilket man väntade något stort 108.

Jacobsson, J., Främmande ord 151.
Jacques, N., På långf. o. fest bl. kineser 91.
Jaloux, E., På djupet 68.
Jamison, M., Flickan fr. Texas 137.
Jansson, H., Handb. f. inköpare 228.
Janson, T., Verkligh. 72.
Jensen, G., En människas tankar 61.
Jensen, Thit, Gerd 194.
Johannsen, W., Biol. 106.
Johansson, G., Ingrid, storbondens dotter 198.
Johnson, A., D. första sv. kolon. i Amer. 80.
Jolin, E., D. gyllene blomman 133.
Josephson, C. D., Hälsosamma lärd. f. mogna kvinn. 232.
Judd, A., Ruffys vid. öden 139.
Jung, Ruth, Lasse o. Nasse 130.
Jändel, R., D. stilla året 156.
Jörgensen, G., Flemming 139.

Kallstenius, G., Ur gamla papper 84.
Kamban, G., Ragnar Finnsson 68.
Karlfeldt, E. A., C. F. Dahlgren 159.
Karsten, R., Naturfolk, rel. 188.
Kaudern, W., I Celebes obygder 92.
Kautsky, K., Etik o. material. historieuppf. 201.
Keller, P., Hubertus 69.
Kielgast, Elinor, Flick:s paradis 136.
Kielland, A. L., Garman & Worse 153.
Kihlman, E., Ur Finl:s sv. lyrik 199.
Kjersmeier, C., Blommande hjärtan 194.
Kjöllerström, P. A., Socknar i Vestergötl. 97.
— Westergötl. 97.
Klaatsch, H., Männ:s o. kult:s tillk. 88.
Kleen, E. A. G., Handb. i massage 232.
Klingberg, Sigrid Adams, Faster Emys skolhushåll 135.
Knöppel, A., Långöra 72.
Kock, A., Vilja o. tro 199.
Kock, R., Hurudant blir vädret 163.
Kokbok fr. Gbgs skolk. 102.
Kræmer, Vera v., Coué 107.
Kruse, J., Rembrandt 76.
Krusenstjerna, Agnes v., Tony växer upp 199.
Kuylenstierna-Wenster, Elisabeth, Liten blir väl stor 134.
Kalländer, J., Att uppleva Gud 61.

La Fayette, Marie Madeleine de, Prinsessan de Cleves 69.
Lagerbielke, Lina, Bild. fr. Sv:s storhetst. 24.
Lagergren, C, Kronor av guld o. törne 85.
— Mitt livs minnen 2. 25.
Lagerkvist, P., Onda sagor 157.
Laman, K. E., Sanningsstrålar 16.
Langlet, Mathilda, Mamma, tala om ngt roligt! 133.
Lantbr.-veck. 102.
Lantmannens uppsl.-b. 102.
Larsson, R., Biol. strövt. 30.
Laurin, C. G., Nord. konst 23.
— Ros o. ris 76.
Lazarillo de Tormes o. Pablos de Segovia, Två skälmrom. 195.
Leffler, B., Ung. lyrik 153.
Lehmann, E., Livets gång 58.
Lenéru, Marie, En kvinnas biktbok 25.
Lenotre, G., Flykten t. Varennes 78.
Levander, L., Geogr. 26.
— Skinnluva 132.
Lewenhaupt, C. A. C, Ett dygn i Pompeji 73.
— Gm väst. Spän. 92.
Lewis, S., Babbitt 18.
Lidman, S., Bryggan håller 61.
Lie, Kathrine, Konfl. i Gyllembourgslottet 135.

Lie, Kathrine, S. fruns hjälpreda 135.
Lieberath, E., Sjömän o. ryttare 137.
Lilie, E., o. Malmgren, G., Skolidrottsb. 105.
Lilius, A., De växandes känsloliv 63.
(Den) lille puckelryggen 132.
Lindberg-Dovlette, Elsa, Ann-Lis 135.
Lindblom, J., Handb. t. n. test. 61.
Linde, E., Bräsch 199.
Lindeberg, G., Sv. diktarsilhuetter 66.
Lindeström, P., Resa t. N. Sv. 80.
Lindhagen, Anna, Idyller o. utsikter 160.
Lindman-Jan, Maj, Snipp, Snapp, Snurr 132.
Lindmark, A., Ingvar Fryle 199.
Lindorm, E., På villovägar 148.
Lindqvist, G., Ödenas röda slott 21.
Lindqvist, L.,M. öppna ögon 107.
Lindström, S., Sagor 73.
Lindwall, G., Trömannen 199.
Linné, C. v., Nemesis divina 63.
Lofting, H., Dr. Levertran 140.
Lombroso-Ferrero, Gina, Kvinnans själ 188.
Londen, A. F., Skildr, o. rön fr. nord. jakter 103.
London, Charmian, D. nya Hawaji 92.
Lothar, R., Sp:s själ 89.
Lovén, S. A., Kr. Mount Elgon 92.
Lundavår 199.
Lundberg, L, Bygg själv ert hem 162.
Lundén, O., Hemträdg. arbetskal. 103.
Lundgren, Hj., De gula husen 157.
— Pingstprom. 16.
Lundquist, E., Ny vår 73.
Lundquister, B., Livets visor 200.
Lybeck, M., Dompr. Bomander 200.
Lönegren, Teres, Sonja Marianne 135.
Löns, H., D. andra ansiktet 195.
Löwenhielm, C. A., Min lefvernesbeskr. 85.

Mc Kenna, S., Erie Lanes Uppfostr. 195,
Magnusson, G., Socialdem, i Sv. 226.
Malmberg, V., Några år i Lenins paradis 79.
Mannheimer, Charlotte, D. vise mannen o. prinsessan 142.
Marcelie. Se Rydell-Lindström, Martha.
Marcus, C. D., Goethe 202.
Margueritte, V., Ungkarlsfl. 153.
Mari Mihi. Se Lindqvist, G.
Martin, K., Före äktensk. 73.
Martin du Gard, R., Släkten Thibault 195.
Mayo, Gertrude, Barn o. självsugg. 65,
Mayreder, Rosa, Sexual, o. kult. 188.
Medelt. kristend. i nut. 148.
Melander, E., Andemakter 73.
— Vildmarksliv 93.
Melander, R., I Sitting Bulls land 138.
Mellin, K.-E., Drömmare 200.
Metternich, Pauline, Dagar s. svunnit 85.
— Mina år i Paris 86.
Michaelis, Karin, D. satt sju systrar 195.
Milles, Ruth, Trollskrattet 132.
(Det) mindre jord. handb. 103.
Mjöberg, J., o. Wennström, T., Dikt o. hävd 200.
Moberg, G., Sv. gymn. 163.
Moe, L., Hippo 131.
Mohr, A., D. nitt. årh:s kolonialpol. 23.
Mohr, O. L., Ärftlighetsl:s grunddr. 230.
Montaigne, M. de, Bl. ur essaier 17.
Moore, Dorothea, Bära Petra 137.
— Upprorsmakerskan 137.
Müller, J., Bergspred. 149,
Munthe, A., Sv. sjöhjältar 81.
Musæus, J. K. A., Rübezahl 133.
Månsson, F., S:te Eriks gård 21.
Möller, Birgit, Urre, Bubi o. Jag 135.
Mörne, A., Klas-Kristians julnatt 22.
Mörner, B., D. Strindberg j. känt 203.
— Söderhavet 93.
— Tinára 89.

Nanneson, L., Jordbr.-ekon. förh. i Nordamer. 103.
Naumann, Y., o. Hæger, M., Fylgia 93.
Nelson, H., Canada 93.
Nerman, B., D. fornt. Sthm 98.
Nerman, E., Finn Komfusenfej 131.
Nielsen, A. K., På valfångst 204.
— L. Österland 204.
Nietzsche, F., Ecce homo 25.
Nilsson, A. Bokbandsdekorens stilutv. 57.
Nilsson, M. P., Grek. kultur 79.
— Primitiv kultur 204.
Nilsson, N. A., Om psyk. abnorma brottsl. 232.
Nordenskiöld, E., Biol:s hist. 230.
Nordenskjöld, O., Människ. o. natur i Sydamer. 94.
Nordenstreng, R., Finnarna 89.
Nordqvist, O., Sötvattensfiske 104.
Nordström, Ester Blenda, Amerik. 94.
Nordström, L., D. okända Sv. 157.
Norenius, Gurly, Johannesburg 149.
Norlind, T., Beethoven 83.
— Kristina Nilsson 86.
— Wagner 87.
Norström, V., Brev 203.
Nylund, S., Vår folksk. 189.
Några arbetsomr. f. kvinn. 65.
Några Jesusord 149.
Näsman, C, Stämning o. reflex 200.

Odhe, T., Kaffe, té o. kakao 28.
Ohanian, Armén, Dansösen fr. Shamakha 86.
Ohlander, J., Gbgs folkskolev. 65.
Olán, E., Sv brännvinets hist. 99.
Oljelund, L, Dr. Biblicus 157.
— Sv. brev 58.
Olle med vars. Se Ringström, N.
Olofsson, Maria, Kalle Skata 132.
Olsson, Fanny, Legend o. krönika 73.
Olsson, Hilda, Arv 22.
O'Neill, E., Anna Christie 196.
Ossendowski, F., Odjur 27.

Paley, Furstinnan, Minnen fr. Ryssl. 79.
Pallin, E., Klasropojk. på ävent. 137.

Palmær, H. B., Eldbränder o. gnistor 200.
Paul, A., Dansösen Barberina 196.
Pedagog. spörsm. 65.
Persson, F., Drömmen om klickan 201.
Peterson, T., En kärnkristen 82.
Pettersson, A., Infektion 232.
Pettersson, K. J., Äventyr i Centralafr. 149.
Philippe, C.-L., Fönstret mot Seinen 153.
Piehl, O , Trädg:s anl. 228.
Popoff, G., Under sovjetstjärnan 158.
Posten i forntid o. nutid 163.
Poulsen, F., Kung Midas' dag 69.
— Under hellenisk himmel 154.
Prytz, Ingrid, D. självverks. skolb. 66.

Raab, S., Fr. smal. jaktst. 104.
Rasch, V., Över sältan sjö 17.
Rasmussen, V., Barnets själsliv
Rees, Gwendolen, Libraries for children 185.
Regis, J., 13. försvunna patrullen 137.
Revel, B., Sthmsmiljonärer 22.
Richards, Lela Horn, Caroline 137.
Richmond, G. S., Doktorns patienter 19.
Richter, E., Kära släkt, i U. S. A. 94.
Ring, Barbra, En lit. stackare 135.
— Två år senare 135.
Ringström, N., jag o. min brors nya underb. öden 131.
Rist, P. F., Lasse Månsson 69.
Rittenberg, M., Hur man finansierar ett affärsföret. 28.
Rodhe, E., Sv. gudstjänstliv 17.
Rolland, R , Mahatma Gandhi 202.
Romdahl, A. L., A. Zorn s. etsare 76.
Roos, Anna Maria, Farao o. guden 157.
— Saml. arb. 140.
Rosberg, J. E., Lapplynne 89.
Rosén, H., Livsprobl. hos Nietzsche 189.
Rosenius, P., Min jakt m. kamera 231.
Russel, B., Filosofis probl. 63.
Rydberg, A., Sv. språkl. 190.
Rydberg, V., Brev 87.
Rydell-Lindström, Martha, Rödt o. grått 22.
Rydén, V., Medborgarkunsk. 27.
Röschi, F., Bl. muhammedaner 62.

Saint-Amand, I. de, Marie-Antoinette 85.
Salvén, E., Bonaden fr. Skog 23.
Schaerer, M., Sundar Singh 25.
Schalling, E., D. kyrkl. jordens rättsl. ställn. 99.
Schück, H., Fr. Linnés tid. P. Forsskål 83.
— Ett portr. fr. frihetst. 83.
Sefve, L, Boliv. strövt. 95.
Séguin, A., Svarte Robinson 138.
Selander, S, D. unga lyriken 157.
Setterwall, K., Sv. hist. bibliogr. 148.
Sillanpää, F. E., Två människobarn 69.
Simon, M., Hur behandl. influensa? 30.
Sjögren, C, Holland. Indien 104.
Sjövall, E., Hur sjukd. uppstår 232.
Skogström, A., Motorplogar 28.
Skovlund-Johansen, C, Kaktus 104.
Smirnoff, Karin, Riddaren o. jungfrun 157.
— Ödesmärkt 73.
Spak, H. F., Kata Dalström 159.
Spinoza, B., Etik 64.
Spärck, R., Havsforskn. 231.
Stabell, H., Kroppens renässans 105.
Starling, E. H., Kroppens visdom 230.
Stavenow, L., D. adert. årh. parlamentarism 100.
Stenström, W., Pepparkaksgubbarna 142.
— Årsexamen 142.
Stevenson, R. L., Bortsnappad 141.
— Catriona 141.
— D. svarta pilen 141.
Stjernsvärd, Sigrid, Bråkstakar 140.
Stora uppfinningar 143.
Strandberg, H., Hundens uppfostran 228.
Strandberg, J., Huden 231.
Strengell, G., Hemmet s. konstverk 76.
Strömbom, S., Egypt. vinter 95.
Större friluftslekar 105.
Swahn, W., D. lyckliga raden 74.
Svanberg, V., Rydbergs Singoalla 87.
Svedenborg, Hedvig, Bröllopet på Blomk. 134.
Svensk nyttokonst 76.
Söderberg, E. N., Idyller o. tidsbilder 74.
Söderblom, N., Sundar Singhs budskap 26.
— Tre livsformer 62.
Söderhjelm, W., K. A. Tavaststjerna 203.

Tavaststjerna, K. A., Brev t. Nixe 87.
Tegnér, E., Ur språkets värld 191.
Tigerstedt, L., Medicinens utveckl. 232.
Timberg, G., Kortf. väderlekslära 231.
Tingsten, L., Huvuddr. av Sv. yttre pol. 201.
Tolstoj, L. L., Tolstoj intime 87.
Tomlinson, Djärva spejare 138.
Topelius, Margaretha, Mor berättar 132.
Trolle, C. H., Överste Gustafsson 81.
Trotskij, L., Min flykt fr. Sibirien 203.
Trädgårdh, L, Djur o. myter 231.
Tufvesson, T., I kärra o. karet 98.
Turner, J. H., Hennes andra jag 69.

Uggla, G. o. B., Sv. pojk. idrottsb. 28.
Ulff, G., En långresa 95.
Undset, Sigrid, Fru Marta Oulie 154.
Utredn. ang. statsunderst. f. idrottens främj. 105.
Vachell, H. A., Fishpingle 154.
Wærn-Bugge, Elisabeth, Vila o. vandr. i Södern 95.
Vagabonde. Se Faustman, Mollie.
Wahlenberg, Anna, Paradisfågeln 132.


Wahlgren, A., Skogsskötsel 104.
Wallander, Hj., Jerker, Pelle o. Jonne 138.
Vannérus, A., Etiska tankegångar 64.
Watson, E. L. G., Sol o. skugga 154.
Waxberg, H., Hästen 228.
Vegesack-Nordström, Clara v., Tomtelilla 22.
Wendt, G. v., Magra el. fetma? 108.
Vennerholm, J. Hästen s. handelsv. 228.
Wenström, Kerstin, Husmoderns rådg. 104.
Vergilius, Sagan om Aeneas 154.
Werin, A., C. J. L. Almquist 82.
Wernstedt, W., Våra småttingars stärkande 108.
Westerlund, A., Lärob. i husdj. anat. 231.
Wetter, G. P:son, Kristend. o. hellenism 62.
— D. urkristna gudstjänstlivet 17.
Widstrand, Greta, o. Edström, Frida, Småttingarnas bok 132.
Wikander, Ingeborg, Fem år i Kina 95.
— Studier o. bild. fr. d. nya Kina 96.
Wikholm, V., Kaj o. Maj 142.
Viksten, A., Bl. björnskyttar 96.
— Stor-Nils 74.
Wilhelm, Vid vattenhålen 107.
— o. Mörner, B., Två exotiska noveller 74.
Wirgin, G., Yrkeshygien 108.
Virubova, Anna, Minnen fr. ryska hovet 79.
Wisby gm konstnärsögon 98.
Vollquartz, Ingeborg, Svärmor Lilian 136.
Voltaire, Filos. romaner 64.
Voss, R., Två människor 70.
Wharton, Edith, Månstrålar 154.
White, S. E., Pälsjägaren 70.
Wrangel, F. U., Drottn. Kristinas resa fr. Rom 81.
Wrangel, N. E., Fr. livegenskap t. bolsjevism 80.

Yeats, W. B., Grevinnan Cathleen 19.
— Längtans land 155.

Zachrisson, R. E., Sunt förnuft om skolförsl. 66.
Zade, Beatrice, Studenten Goethe 84.
Zahn, E., Apotekaren i Weltwil 19.
Zeromski, S., Eld o. aska 70.
Zilliacus, E., Grek. epigram 155.
— Pilgrimsfärder i Hellas 160.

Åberg, N., Kalmar läns förhist. 77.

Ödman, N. P., N. P. Ödmans bästa 88.
Öhrvall, Hj., Några drag av d. kult. utv. 202.
Örnulf, G., Sven Vågman 137.
Österling, A., En fläkt av Indien 96.
Östlund, H., Livets andedräkt 74.



FRÅN KINAS BOKVÄRLD.
Av professor Bernhard Karlgren.

Den enda litteratur i världen som till omfattning och självständighet om också
kanske inte i mångskiftande rikedom kan i någon mån mäta sig med det
moderna Västerlandets, är tvivelsutan Kinas. Bokvärlden i Östasien — den japanska
litteraturen står historiskt och innehålleligt i starkt beroende av den kinesiska och
får snarast betraktas som ett bihang till denna — den östasiatiska bokvärlden är
oerhört omfattande, förgrenad och svåröverskådad, den är en lika komplicerad
kulturskapelse som vår bokvärld, och den är en kulturbärare för över 500
millioner människor.

Även rent tekniskt är bokvärlden i Kina en imposant skapelse, med en verklig
massproduktion och med publikationsföretag av dimensioner som även i våra
största kulturländer äro mycket sällsynta. Som exempel kan nämnas Kinas
»Nordisk Familjebok», en encyklopedi publicerad 1725 e. Kr. och omtryckt i flera
omgångar, senast med förträfflig blytyp för ett par årtionden sedan; denna sista
upplaga, som förvärvats av Göteborgs Stadsbibliotek, består av 1628 tättryckta,
fingertjocka häften, och verket innehåller omkring 4 gånger så mycket material
som vår största encyklopedi, Encyclopedia Britannica. Tre andra samlingsverk,
utgivna av en stor Shanghaifirma, innehålla in extenso, på 5 à 600,000
trycksidor, de värdefullaste verk på olika områden den kinesiska litteraturen har att
bjuda.

Det är under sådana förhållanden ganska intressant att bevittna, hurusom denna
väldiga skapelse, Kinas bokvärld, uppvuxit fullt självständigt. Vad innehållet
beträffar har den endast under en kortare period rönt påverkan av den indiska
buddhismen; och tekniskt har den uppbyggts fullt oberoende av parallellföreteelser
på andra håll, från den enklaste begynnelse till en effektiv modern teknik,
först på sistone kompletterad med våra tekniska hjälpmedel. I västerlandet kunna
ju skriften, dokumentet och boken sägas ha tillkommit genom trevande försök och
samverkande ansträngningar från ett flertal folk, raser och kulturer; i Östasien är
det ett enda, makalöst homogent, driftigt och intelligent folk som ensamt
frambragt hela utvecklingsserien. Från västerlandet har den kinesiska boken ingenting
hämtat, medan den moderna västerländska boken hämtat sin tekniska grundval,
papperet, från Kina.

Att den kinesiska skriften är originell, en autokhton uppfinning, är ställt utom
allt tvivel. Visserligen ha vi mycket få belägg kvar från de tidigaste epokerna,
men i inskriptioner på gamla bronser fr. 2:a och 3.e århundradet f. Kr. finna vi
skrivtecken, vilkas primitiva bildnatur (ritningar av varelser och föremål och
kombinationer av sådana ritningar) avslöjar de första försökens vedermödor. På grund
av jordens och gravens helgd i Kina ha tillräckliga arkeologiska grävningar ännu ej
kunnat göras för att medge en datering av den kinesiska skriftens första etapper.

Emellertid kan man av texter, vilka av astronomiska skäl kunna säkert dateras
till omkr. 2,300 f. Kr. sluta sig till att redan då en ganska noggrann almanacka
uppgjordes och nedskrevs. De äldsta dokument vi äga, bortsett från enstaka
bronser, som möjligen kunna vara äldre, äro inristade ben- och sköldpaddsbitar från
en dynasti som regerade från 1700—1100-talen f. Kr. På dessa finna vi redan
en ganska god skrivteknik och att fr. o. m. 1100-talet redan längre dokument
förfärdigades ha vi bevis för. En kejserlig prins Chou kung (omkr. 1100), som
erbjöd gudarna sitt liv som en votivskänk för folkets skull, nedskrev sin bön —
vilkens ordalag äro bevarade i gamla urkunder — och inneslöt den i en
stenkista där viktiga statsdokument förvarades. Att i 2:a årtusendet f. Kr.
hovkrönikörer funnits är säkert, och en av Kinas största tänkare, Laotsï (500-talet f. Kr.),
var arkivarie för Choudynastiens rikhaltiga arkiv. Hans samtida Konfucius gjorde
antologier ur förefintliga stora samlingar av folk- och hovsånger, historiska
dokument m. m. Det längre dokumentet såg alltså dagen i Kina senast under 1:sta
årtusendets f. Kr. tidigaste århundraden, troligen betydligt tidigare.

Detta är ju ingen imponerande ålder; från västra Asien och Afrika ha vi
dokument i behåll frår mycket äldre epoker. Naturligtvis skulle man då vänta sig
att vi skulle ha många kinesiska handskrifter i behåll från denna tid och så
kunna bilda oss en föreställning om hur den dåtida boken såg ut. Så är tyvärr
inte fallet, och detta beror på en historisk händelse som Kinas otaliga
bokvänner aldrig upphöra att bittert sörja. Vid feodaltidens avslutning i Kina
inemot 200 f. Kr. och vid Kinas enande till ett stort centralstyrt rike av
modernare snitt, fick enhetsverkets upphovsman kejsar Ts'in Shïhuangti sina
svåraste motståndare bland litteraterna, som förföljde honom med sin bittra kritik
och sin panegyrik av den gamla goda tiden, sådan den framstod i litteraturen.
Kejsaren löste svårigheten genom att 213 anordna en allmän bokbränning, som
tycks ha blivit synnerligen effektiv. Blott ett fåtal böcker gömdes och räddades
av litteraturvänner som därmed riskerade dödsstraff för sig och hela sin släkt.
Denna fatala händelse kom att i flera avseenden bli avgörande för den kinesiska
bokvärldens senare öden.

Å ena sidan kom den att ur innehållssynpunkt bli bestämmande för de
närmaste seklernas andliga verksamhet i Kina och har satt djupa spår i den kinesiska
litteraturvärlden ända intill våra dagar. Genom bokbränningen kom den
kinesiska forntidens litteraturalster, framför allt de av Konfucius samlade och
behandlade dokumenten, att få martyrglorian och, vad som kanske var ännu viktigare,
rariteternas lockelse; under Han-dynastien, fr. 206 f. Kr., inriktade sig hela det
bildade Kina på att uppspåra och rädda vad som undgått bokbränningen, och i
anslutning till detta arbete blevo kineserna vetenskapsmän. En utveckling, vilken
om litteraturen fått fritt utveckla sig säkerligen skulle krävt århundraden,
genomlöptes på ett fåtal decennier. Textkritici och exegeter fullkomligt i nivå med
våra dagars tyskar, fransmän och skandinaver uppträdde, och vad som omkr.
200 f. Kr. stod till att rädda av den gamla litteraturen ha vi i förträffligt förvar
i deras editioner och utförliga textdiskussioner, i sin tur bevarade genom diverse
äventyr till vilka vi strax återkomma. Denna andliga inriktning medförde
emellertid att under många århundraden huvudparten av kinesernas nya tankar och
varjehanda intellektuella resultat framlades i form av allt utförligare kommentarer
och bihang till de klassiska, heliga böckerna; icke blott den rena textkritiken och
exegetiken, utan överhuvud alla filosofiska och psykologiska utredningar i Konfuciansk
anda, lexikografi, paleografi etc. publicerades på detta sätt. Ända intill
våra dagar har den kinesiska litteraturen av kinesiska litteraturhistoria och

bibliografer varit indelad i 4 huvudavdelningar, av vilka den första king, d. v. s.
klassikerna med hela det därtill hörande bagaget, är den ojämförligt största och
viktigaste. De andra tre äro: shï, historia, framför allt de 24 väldiga dynastiska
historierna, en guldgruva för hela Asiens historia; tsï, »filosofer», varmed menas
i första rummet tänkare i annan anda är den konfucianska men också
matematici, naturvetenskapsmän, teknici etc.; samt tsi »samlingar», d. v. s. belles-lettres
närmare bestämt en mycket omfattande och förnämlig essaylitteratur och lyrik.Romaner och noveller, delvis förträffliga, ha tillkommit under de senaste seklerna, men
kineserna ha aldrig betraktat dem som litteratur utan ungefär som vi betrakta skillingtryck och
pigromaner.,

Denna indelning i fyra huvudavdelningar med king, klassikerna, i spetsen
föreligger t. ex. i den stora bibliografi, som författades 1772—90, Si k'u
ts'iian shu tsung mu »Generalregister över alla böckerna i de fyra
skattkamrarna», d. v. s. just de fyra huvudgrupperna av böcker i kejserlig ägo. Denna
märkliga bibliografi ger en resonnerande, historicerande och värdesättande
redogörelse för alla de verk som funnos i den store potentaten och litteraturmecenaten
kejsar K'ienlung's bibliotek, och dessutom en likadan redogörelse för nästan
lika många verk till som han ej ägde men som man hade kännedom om.
Verket är en bibliografi, som vilken modern nation som helst kunde vara stolt
över att ha presterat.

Om bokbränningen starkt bidrog att bestämma kinesernas litterära inriktning,
blev den å andra sidan ej mindre betydelsefull rent tekniskt för den kinesiska
bokens utveckling. Den mäktiga impuls till lärdomsskriveri den gav framtvang en
ökad takt även i den tekniska utvecklingen. Från att ursprungligen ha ristat med
en stylus i trä eller ben hade man redan flera århundraden före bokbränningen
kommit fram till att med en bambupinne skriva med ett slags bläck på trä eller
bambu, på ett sätt som jag strax skall återkomma till, och denna bambupenna
fick en svår konkurrent ungefär samtidigt som bokbränningen i kamelhårspensel,
uppfunnen av en general Meng T'ien, som fördrev tiden, där han låg och
vaktade nordgränsen mot hunnerna, med nyttiga skrivtekniska experiment;
skrivpenseln är som bekant intill våra dagar kinesens normala skrivredskap.

Som sagt, den ökade litterära takten var dåligt betjänt med de tunga och
klumpiga trädokumenten. Nästan strax efter bokbränningen torde skrivning med
bambupenna eller hårpensel på siden ha börjat praktiseras. Men detta material,
tunnare, böjligare och lättare än träet, var återigen alldeles för dyrt. Och så
började man experimentera för att få fram billigare material med samma goda
egenskaper, tilldess äntligen den fyndige Ts'ai Lun 105 e. Kr. uppfann papperet.

Innan vi närmare gå in på denna revolutionerande uppfinning, vill jag fästa
uppmärksamheten på vilka allvarliga konsekvenser som måste följa av att den
gjordes just vid sagda tidpunkt. Det gamla månghundraåriga beståndet av
trämanuskript utplånades nästan fullständigt år 213 f. Kr. Vad som framletades
efter förödelsen var ytterst fåtaliga fragment, och att kineserna trots allt ha kvar
sina viktigaste forntidsdokument, de konfucianska klassikerna, därför ha de att
tacka sina idoga lärde. Då liksom nu lärde sig en ordentlig litterat klassikerna
utantill, och när 7 år efter dådet Ts'in Shïhuangti's son och efterträdare fick
lämna tronen åt den litteraturvänliga Handynastien, nedtecknades de viktigaste
texterna från minnet av en rad durkdrivna lärde.

Men det var just i samma veva, som man började se sig om efter förbättrat
skrivmaterial. Sidenet började redan omedelbart tävla med träet, och redan efter

3 århundraden kom så papperet. Att det ej med ens lyckades uttränga träet är
självklart och ända fram till omkr. 200 e. Kr. ha vi bevis för att bambuböcker
voro i bruk, vid sidan av pappersmanuskripten. Men givet är att när träskrivningen
efter bokbränningen blott sträckte sig över en tidrymd av 400 år, under
de första 300 tävlande med sidenmanuskript och under det 4:e hastigt undanträngt
av pappersmanuskript, kunde det förråd av träböcker, som uppstod efter den stora
förintelsen, trots den livliga litterära verksamheten, ej bli så oerhört omfattande,
något verkligt större bestånd av trädokument, som kunnat hålla sig till våra dagar,
har man ingen anledning att tänka sig ha existerat. Det, som under dessa fyra
århundraden grävdes fram eller nyskrevs på trä, har längesedan försvunnit. Vad
som rymmes i den kinesiska jorden veta vi ej, som tidigare framhölls, men man
har nog ej skäl att göra sig stora förhoppningar. I Östasien har man ju årligen
perioder av väldiga regn som fullkomligt genomdränka jorden, och de trädokument
som funnits nedgrävda i gravarna torde längesedan ha multnat. Av forntidens
träböcker finnes nästan ingenting kvar; i det längsta trodde man rentav
att man aldrig skulle få se dem i verkligheten utan endast kunna fastställa deras
utseende dokumentariskt. Genom en egendomlig ödets lek ha vi emellertid
besparats denna förargelse. Kinesiska träböcker, om ock få, finnas i behåll och i
västerländsk ägo, t. ex. i British Museum.

Det var nämligen just under bokförvandlingens period, Handynastien (206 f.
Kr.—221 e. Kr.) som Kina började utvidga sitt välde åt Centralasien till, en
trakt som på den tiden ej var en ofruktbar sandöken utan rik på oaser, bebodda
och omstridda av diverse folkslag. Till de kinesiska garnisonerna i nordvästligaste
Kina, nuvarande kinesiska Turkestan, framträngde givetvis endast undantagsvis
de finaste nymodigheterna, såsom siden och sedermera papper som skrivmaterial.
För militära orders, för räkenskaper, kontrakt, kortare brevmeddelanden etc.
fortsatte man på gammalt sätt att skriva på trä, och i den exceptionellt torra trakt
det här är fråga om hade dessa dokument en chans att hålla sig som de ej hade
i egentliga Kina; ökensanden är den finaste konservator som finns. När nu på de
sista årtiondena västerländska forskningsresande genomsökt dessa trakter, ha de
funnit en hel del specimina av träskrifter, Sven Hedin t. ex. och Aurel Stein,
vilka under flera stora expeditioner till kinesiska Turkestan och nordvästliga
egentliga Kina, avslöjat en gammal kulturvärld som legat översandad och väl
konserverad i ett à två årtusenden. Fynden i fråga, vad de kinesiska träskrifterna
beträffar, ha bearbetats och utgivits i faksimil, Steins av sinologiens främste man,
den numera döde Ed. Chavannes i Paris och Hedins av A. Conrady i Leipzig.
De bekräfta helt och hållet den bild av den fornkinesiska boken, som Chavannes
tidigare dokumentariskt rekonstruerat. Det visar sig att medan man skrev
kortare dokument, d. v. s. dokument på mindre än 100 skrivtecken, på trätavlor,
kvadratiska eller åtminstone rektangulära, skrev man längre manuskript på långa
bamburibbor. Bambun har ju rätt liten diameter, och är ihålig, och de något så
när platta skivor man kunde åstadkomma voro i regel ganska smala; för det
mesta skrev man därför bara en lodrät rad på varje ribba, och de sammanbundos
sedan med sidenband eller läderremmar till lagom stora buntar, vilka i sin
tur förvarades i askar. Kuriöst nog hade man strikta regler för ribbornas längd.
De ärevördigaste klassikerna skrevos på ribbor 2 fot och 4 tum långa (den kinesiska
foten var ganska kort), andra rangens klassiker på ribbor på 1 fot och 2 tum resp.
0.8 tum. Denna regel gällde redan före bokbränningen och upprätthölls strängt
vid nyutskrivningarna under Han-tiden. Kejserliga edikt under Han-epoken skrevos
på 2.4 och 1.2 tums ribbor alternerande, varvid man sammanknöt en lång och


Fig. 1. En historisk text, utskriven på papper,
2:a århundradet e. Kr., funnen av Hedin
i Lou-lan.


Fig. 2. Dokument på trä, med administrativt
innehåll, daterat 269 e. Kr., funnet av
Hedin i Lou-lan.

en kort. Han-epokens strafflag skrevs på 2.4 tums ribbor, militära order och
proklamationer på 1.2 tums etc, allt efter fasta principer.

Skrivningen i lodräta rader på de smala bamburibborna kom att bli avgörande
för det kinesiska skriftarrangemanget även sedan man övergått till papper, som
kunde medgivit horisontal skrivning. Upplinjerad som den oftast är, i lodräta
rader, ter sig faktiskt en modern boksida som en serie bamburibbor lagda bredvid
varandra, ordnade från höger till vänster, så att man läser uppifrån sidans högra
hörn ned till botten av denna kolumn och sedan övergår till toppen av kolumnen
närmast till vänster. Detta arrangemang från höger till vänster medför också
att vad som hos oss är bokens sista sida är den första i den kinesiska.


Papperets uppfinning var givetvis inte undanstökad i ett slag. Det skedde i
flera etapper, varom den kinesiska litteraturen ger oss ganska goda upplysningar.

Redan långt före Ts'ai Lun, när sidenet visade sig för dyrt såsom skrivmaterial,
gjorde man ett slags papper av silkestrassel. Man blötte och stötte det
till en massa, en pasta, och uppfångade på ett slags gles matta en tunn
beläggning, som vid torkning blev en sorts sidenpapper. Emellertid var även detta
material för kostbart och svåråtkomligt, och Ts'ai Luns förtjänst var, att han i
stället för sidensubstansen satte material av ringa värde men som gav bättre resultat:
barken av pappersmullbärsträdet, hampknoppar, tyglump och gamla fiskenät. Han
beredde av dessa en massa som han uppfångade på redan förut uppfunnet sätt i
tunna skikt, och hade därmed åstadkommit ett smidigt, jämnt och tunt skrivmaterial
av billigaste slag. Hans uppfinning vann kejsarens höga gillande och spreds
hastigt. Sven Hedin har i själva verket i den lilla oasstaden Lou-lan vid
Lop-nor, som han upptäckte och där han företog grävningar, samlat en hel del
provstycken av tidigt papper, och dessa fragment torde utan tvivel vara de äldsta
pappersfynd som existera och över huvud äro tänkbara. Vissa utav dem visa
genom sin skrifttyp att de måste ha skrivits inom det närmaste århundradet efter
Ts'ai Lun's uppfinning. Hedins fynd äro så mycket intressantare, som de uppvisa
ett flertal typer, vilka illustrera det tidiga experimenterandet efter flera linjer.
Där finns såväl papper med en grov, grå nätartad massa, vilken för en i tankarna
uppgiften att Ts'ai Lun bl. a. använde fiskenät, som brunaktiga, läder- eller
filtartade sorter, röjande lumpmaterialet, och därtill, från något senare etapper, fint
gult eller vitt papper av betydligt högre kvalitet. Att dessa dyrgripar funnit vägen
till det avlägsna Lou-lan förklaras av det faktum att en av de stora karavanruterna,
en av de stora stråkvägarna mellan Kina och den romerska Orienten, strök
fram just över Lou-lan.

Papperets uppkomst kan ju med goda skäl sägas vara grundvalen för vår moderna
västerländska bokteknik. Det var först sedan det klumpiga och dyra pergamentet
ersatts med ett lättare och billigare material som mångfaldigande i större skala
kunde ske i Västerlandet. Det är välbekant att papperet, trots namnet, historiskt
ingenting har att göra med det egyptiska papyrusmaterialet och dess förarbetande
till skrivmaterial. Papyruspapperet hade ju utträngts av och under långa tidsrymder
ersatts med pergament, när detta material sent omsider ersattes med papper,
infört såsom direkt kulturlån från kineserna. Vi ha t. o. m. exakta data för
detta evenemang. År 751 e. Kr. blevo araberna i Samarkand angripna av
kinesiska trupper — kineserna hade nämligen just under T'angdynastien på
6—800-talen sin kraftigaste expansionstid i västlig riktning och behärskade under långa
tidsrymder hela Centralasien med dess många blomstrande samhällen. Vid tillfället
i fråga togo araberna kinesiska krigsfångar, av vilka några voro kunniga i
papperstillverkning och lärde ut konsten till sina nya herrar. Från främre Orienten spred
sig nyheten helt långsamt västeröver, infördes först i Grekland och kom i mera
allmänt bruk i Västerlandet först på 1200-talet.

Denna papperets sena ankomst till Europa var i själva verket på sätt och vis
en lycka, ty den kom att möjliggöra en verklig kontinuitet. Det var ju helt kort
efter papperets införande som tryckkonsten uppträdde i Europa. Visserligen voro
ju ända till slutet av 1300-talet såväl offentliga som enskilda dokument normaliter
handskrivna, men redan på 1400-talet kom så träsnittsavklappning och verklig
boktryckning i bruk. Hittills har väl ingenting förebragts som tyder på att även
tryckkonsten lånats från Kina, där den, som vi strax skola se, var betydligt äldre,

men vad som härvidlag är faktiskt får ställas på framtiden att uppdaga. Nog
av, i Europa fick man det snabba mångfaldigandets konst snart efter det
bräckliga materialets, papperets, uppdykande. Det blev därför inget brott i
kontinuiteten: vi ha dokumenten i behåll från alla etapperna. På en period av
handskrifter, som äro oförgängliga på grund av starkt material, pergament, kommer
praktiskt taget omedelbart en period av bokproduktion med svagt material men skyddat
genom mångfaldigandet.

I Kina förelågo ej dessa gynnsamma förhållanden. Vi ha sett att papperet där
uppfanns redan 105 e. Kr., men boktryckarkonsten uppfanns betydligt senare i
Kina, och reguljär tryckning i avsevärdare omfattning började först på 900-talet
e. Kr. De handskrivna exemplar av kinesiska litteraturalster som förfärdigades
på papper under den långa tidsrymden 105—900 e. Kr., ha naturligtvis till följd
av å ena sidan den relativa fåtaligheten, å andra sidan det klena materialet, till
allra största delen spårlöst försvunnit. Räddade genom nya avskrifter från
generation till generation ha endast de viktigaste verken blivit, såsom klassikerna, de
dynastiska historierna, vissa lexika etc, ett otal andra stora, viktiga verk ha
försvunnit. Fragment av dem föreligga i form av citat i senare arbeten, gjorda på
en tid då exemplar av förlagorna ännu voro bevarade, och av sådana citat kunna
vi ofta se att massor av arbeten, som just för forskare skulle varit ovärderliga,
tyvärr för alltid äro förlorade, emedan man uppfann papperet för tidigt och trycket
för sent. Forskaren lider här Tantali kval, och senare tiders kinesiska
vetenskapsmän ha ofta underkastat sig otroliga mödor för att genom urplockning och
sammanställning av citat rekonstruera förlorade men värdefulla verk.

Vi se sålunda att två evenemang gjort två fatala avbrott i den kinesiska litteraturens
kontinuitet: först bokbränningen 213 f. Kr., som praktiskt taget utplånade
det äldsta träbokbeståndet, sedan papperets förtidiga uppfinnande, som nära nog
utplånade manuskriptbeståndet fram till 900-talet. Vi äro alltså i den egendomliga
och tämligen dystra situation, att av de äldsta texterna, från förkristlig tid,
vilka sträcka sig så långt tillbaka i tiden som 2 300 f. Kr., ha vi inga exemplar
kvar från de perioder då de författades. Och av de nyuppteckningar av dem ur
minnet eller från smärre fragment som gjordes under Handynastien fr. o. m. 206
f. Kr., ha vi heller inga exemplar kvar. Än mer, av hela den omfattande såväl
lärda som belles-lettristiska litteratur, som producerades fram till 900-talet, ha vi
i stort sett inga originalhandskrifter eller ens före 900-talet liggande avskrifter kvar.
Vår enda resurs är att i den omfattande litteratur, som räddades från förgängelsen
i och med tryckkonstens uppfinning, alltså från 900-talet och framöver, läsa och
studera det som där bevarats från tidigare epoker; men det är trots allt ingalunda
dåligt, ty så ivrigt var det kinesiska litteraturintresset, att väldiga skatter av
litteratur bevarats, och fast man inte kan gå till originaldokumenten kan man ur
de otaliga editörernas och kommentatorernas, kompilatorernas och saxande encyklopedisternas
verk oftast genom en sorgfällig jämförelse fastställa hur de för dem
alla gemensamma, nu försvunna förlagorna sågo ut.

Jag sade försiktigtvis »i stort sett» när jag påstod att dokument äldre än
900-talet ej finnas i behåll. Klart är att en och annan klenod bevarats, såväl i Kina
som i Japan. Hur mycket som verkligen finns av sådana manuskript i rika östasiaters
privata ägo kan man ännu ej döma om. Men man har möjlighet att få se handskrivna
pappersböcker från första årtusendet e. Kr. på närmare håll t. ex i British
Museum eller i Paris, detta till följd av en slump liknande den nyss nämnda som
räddat provbitar av trädokument. Vid sina forskningar i Centralasien upptäckte
Aurel Stein i ett litet tempel i Tun Huang i prov. Kansu, en av det kinesiska

väldets nordvästligaste utposter, där man under första årtusendet e. Kr. hade
garnison, ett igenmurat valv fullproppat med pappershandskrifter, som där legat ytterst
väl bevarade såväl mot fukt som mot plundrande händer sedan ett årtusende.
Efter bestickning av templets präst lyckades han hemföra ett duktigt förråd till
London, och allt som var kvar av värde togs snart därefter av den franske
sinologen Pelliot, och ligger i gott förvar och under sakkunnig bearbetning i Paris.
Det var en hel serie längesedan förlorade verk, som så åter bragtes i dagen,
delvis av allra största vetenskapliga värde.

Vi ha alltså goda provexemplar i behåll av den kinesiska boken sådan den såg ut
från träbokens avskaffning fram till tryckkonstens uppfinning. Det är pappersark
av 2 à 3 dm. höjd och en meters bredd eller mer. De äro fullskrivna i
lodräta rader gående från höger till vänster. Ibland är blott ena sidan skriven,
ibland har man, när man kommit till slutet på ena sidan, helt sonika vänt om
vid kanten och fortsatt tills även baksidan fyllts. Arket har så förvarats rullat
till en bekväm bokrulle, ungefär som den romerska. En sådan rulle heter på
kinesisiska küan, och till följd av kinesernas konservatism lever den på sätt och
vis kvar än i dag, fast inga rullar skrivits sedan ett årtusende. Ty i en kinesisk
tryckt volym paginerar man inte genomgående från i upp till så hög siffra som
det finns blad i volymen, utan när man kommit så långt som fick rum på en
küan, en rulle, d. v. s. i regel till blad 35 à 40, börjar man på ny kula och
numrerar küan 2, blad 1, 2, 3 etc. Ett häfte, en volym alltså, innehåller så i
regel från 1 till 4 küan, beroende på tjockleken. I själva verket fäster den
kinesiske bibliografen ingen som helst vikt vid volymindelningen, häftesindelningen;
den varieras vid nytryck allt efter smak, format etc. Men varje verk är vid
författandet, en gång för alla, oberoende av innehållet, uppdelat i så och så många
küan, rullar, eller, som västerländska biblioteksmän ofta återge det, i så och så
många böcker, och küan-indelningen får aldrig tummas på, hur man än
omtrycker verket.

Tryckkonstens uppfinning i Kina var lika litet som papperets en engångsbedrift.
Den föregicks av en lång utveckling. Början var naturligtvis avklappningsidén.
Redan 170 e. Kr. tog sig en viss Ts'ai Yung för att med rött bläck utskriva
de heliga klassikernas text på stora stenblock, tecknen utmejslades därefter,
och avklappningar började göras. Under T'angdynastien 618—906 e. Kr. blevo
kalligrafiska och andra inskrifter ivrigt avklappade av samlare. Därifrån till idén
att trycka med fast typ skuren i träplattor är ju steget inte så långt. Det första
egentliga träplattstryck av klassikerna vi känna till gjordes år 932 e. Kr., och
981 skar man plattor till och tryckte en encyklopedi i många volymer. Att
träplattstryck förekommit om också i mera begränsat mått ännu tidigare framgår av
att i Japan på 760-talet en buddhistisk sütra trycktes i, som det uppges, 1 miljon
exemplar på ett papper i storleken 18 X 2 tum. Japan hämtade sin skrift och
sitt bokväsende från kineserna, varför detta faktum hänvisar på tidiga tryckexperiment
i själva Kina. Redan på 1000-talet var man framme vid de rörliga typernas
idé. År 1043 gjorde man rörliga typer av bränd lera, och under
Mingdynastien (1368—1644) förfärdigade man rörliga typer av koppar och bly. Man
bör emellertid särskilt framhålla, att de rörliga typernas uppfinnande ingalunda
bildade en sådan epok i Kinas bokvärld som det gjort i Västerlandets. De rörliga
typerna slogo aldrig riktigt igenom, ända intill våra dagar har tryckning från
skurna träplattor vida föredragits av kineserna, och det är först de sista
årtiondena som man genom europeiskt inflytande mer och mer övergivit den. Detta
faktum kan synas egendomligt, men har sin förklaring i den kinesiska skriftens

egenart. De kinesiska tecknen behövas upp till ett antal av 4 à 5 000 olika i
varje normal bok, och att uppsätta ett tryckeri med lösa typer är därför en långt
dyrbarare historia i Kina än i Västerlandet. Med den billiga arbetskraft, som
alltid stått till buds, har det blivit väl så billigt att låta skära texten i träplattor.
Härtill kommer den i Kina särdeles viktiga kalligrafiska synpunkten. De talrika
kinesiska tecknen tilltala fantasien och skönhetssinnet långt mera än våra två
dussin normaliserade skrivtecken, och tryck medelst för varje fall skurna plattor
har medgivit större variation i typarter, större kalligrafisk frihet.

Två gånger har som sagt den kinesiska litteraturen råkat illa ut genom att talrika
viktiga litteraturalster kommit att försvinna. Och som alla onda ting äro tre,
är det inte utan att även en tredje våg av förstörelse gått fram över Kinas
bokvärld. Under tryckkonstens första århundraden voro naturligtvis metoderna ännu
ganska primitiva, man kunde ej lägga upp stora upplagor. Ända in till våra
dagar är den kinesiska boken tekniskt mycket enkel, i det ett tryckark aldrig
består av mer än två boksidor, tryckta på arkets ena sida; arket vikes sedan så
att inget tryck kommer på insidan, sådana dubbelblad staplas det ena på det
andra till lagom stora häften och hopstickas därpå i ryggen. När nu under
1200-talet Kina erövrades av de vilda mongolerna, Jengiskhans ättlingar och
horder, och när sedan på 1600-talet en liknande stormvåg från norra Asien,
Mandsjuerövrarna, svepte över landet, härjande och brännande, gingo naturligtvis stora
skatter av de äldsta trycken förlorade. Massor av verk av mera periferisk art,
men ofta mycket värdefulla, avglömdes och kommo aldrig att omtryckas, och så
ha vi även i Kina så att säga inkunabler som äro otroligt dyrbara och
eftertraktade. För att ej riskera en katastrof även för dessa dyrgripar har den driftige
kinesiske bokmannen under de sista århundradena flitigt utgivit s. k. ts'ung shu
»samlingsverk». Något hundratal verk i olika ämnen men som ha det gemensamt
att de blott finnas i ett enda eller ett par exemplar i hela riket omtryckas
genom gemensam försorg av de lyckliga ägarna, och på detta sätt ha ovärderliga
skatter räddats från en annars sannolik undergång. Göteborgs Stadsbibliotek
äger ett par värdefulla sådana, t. ex. Chï pu tsu chai tsung shu »Den vetgiriges
studiekammares samlingsverk» och Hüe tsin fao yüan »Den till studium vägledande
källforskningens samlingsverk», men en hel rad flera sådana äro nödvändiga för
ett väl ekiperat sinologiskt bibliotek.

Möjligheten till värdefulla förvärv av samlingsverk har vuxit sedan Kinas
bokmän nu fått komplettera sin gamla teknik med våra moderna uppfinningar. Jag
behöver väl ej understryka vilket oerhört värde de publikationer äga, vilka, som
jag inledningsvis nämnde, Kinas största förlagsfirma Shang wu yin shu kuan eller,
som dess engelska namn lyder, Commercial Press, i Shanghai publicerar. Man
får där väldiga serier av värdefulla verk i förstklassig fotografisk reproduktion av
de tidigaste kända eller åtkomliga tryckta upplagorna, alltså i regel från
10—1200-talen e. Kr.; firman i fråga, som själv äger en charmant samling av kinesiska
»inkunabler», har dessutom de bästa förbindelser med landets förnämsta gamla
»bokfamiljer», och kan därför komma åt att reproducera skatter som annars aldrig
komma för allmänhetens ögon. Dessa värdefulla publikationer håller Göteborgs
Stadsbibliotek på att undan för undan förvärva tillsammans med mycken annan
kinesisk litteratur, och är så på god väg att få en ganska förnämlig kinesisk
samling.



VISBY STADSBIBLIOTEKS NYA LOKALER.
Visby stadsbibliotek har länge haft att dragas med stora lokalsvårigheter. Man
har haft blott en enda stor sal, belägen i nedre våningen i stadens tekniska skola,
och denna sal har så gott som helt och hållet måst tagas i anspråk för
utlåningsverksamheten, så att ringa möjlighet till läsning på stället förefunnits. Nu har
emellertid en högst avsevärd förbättring i lokalförhållandena ernåtts, i det att
biblioteket i september månad 1923 flyttats till nya, större och mera praktiskt
inredda lokaler, i våningen två trappor upp i samma hus.


Plan av Visby stadsbiblioteks nya lokaler.


Den nya lokalen utgöres, som av den bifogade planen framgår, av tre rum,
ett större och två mindre. Genom att riva en del av väggen mellan den större
salen och det intill detta belägna av de båda mindre rummen har man vunnit
möjlighet att placera utlåningsdisken så att övervakning därifrån kan ske över
båda rummen. För kontrollens skull har man med tillhjälp av en kordong (den
prickade linjen på planen) ordnat det så att alla in- och utgående — genom en
kontrollgrind — måste passera omedelbart intill utlåningsdisken. Det större av
de båda sålunda sammanslagna rummen användes som utlåningslokal för vuxna,
med böckerna uppställda på öppna hyllor; här har också placerats ett mindre
bord för dem som önska slå sig ner i utlåningslokalen. I ett horn av rummet
har en genom höga hyllor avskild arbetsplats beretts för bibliotekarien. Det intill
utlåningsavdelningen belägna rummet disponeras av barnavdelningen, som fått 20
sittplatser. Det återstående rummet användes som läsrum för vuxna, med 12
sittplatser. Läsrummet för vuxna upplåtes om kvällarna efter bibliotekets
stängning åt studiecirklar och liknande sammanslutningar, varvid som ingång användes
en eljest stängd (på planen ej utmärkt) dörr direkt till korridoren, för att denna
publik ej skall passera det då oövervakade bokrummet. För samma ändamål
kan under eftermiddagarna användas skolans i samma våning belägna fysik- och
kemirum.

Genom sina nya lokaler har biblioteket erhållit högst betydligt ökade möjligheter
för ett fruktbringande arbete, även om lösningen blott torde vara att betrakta som
ett provisorium. Antalet sittplatser och hyllutrymmet har redan visat sig otillräckligt,
och bibliotekets belägenhet 2 trappor upp innebär givetvis vissa svårigheter.

Några data och siffror angående bibliotekets utveckling kunna i detta sammanhang
vara av intresse. Visby stadsbibliotek daterar sig från år 1866. Dess
verksamhet bekostades till en början delt genom räntemedel från Carl Johans-fonden,
dels genom gåvor och behållning av anordnade försäljningar och sällskapsspektakel.
Först 1892 skänktes biblioteket till församlingen. Det lokala anslaget har
varit lagt, (hittills 3,000 kr., för innevarande år höjt till 5,205 kr.), men då man
nu genom det sätt varpå lokalfrågan lösts visat uppskattning av det arbete
biblioteket utför, torde det vara att hoppas att det ej dröjer länge innan också
bibliotekets årsanslag höjes till ett belopp som möjliggör en fullt rationell drift.

Bokbeståndet är f. n. nära 5,000 band. Bibliotekets verksamhet har under
senare år ständigt stegrats. Efter den nu omnämnda lokalförändringen kunde
man omedelbart peka på en avsevärt ökad siffra. 1907 var utlåningssiffran blott
1,200 band men hade 1911 stigit till något över tretusen och 1915 till nära
sextusen samt utgjorde 1922 8623 och 1923 11,445. Förtjänsten av bibliotekets
utveckling under senare år tillkommer i främsta rummet dess bibliotekarie,
folkskollärare Ax. R. Sundahl.


<chapter name="Folkbildningskommitténs utlåtande.
Från Lektor Oscar Olsson har inlämnats följande genmäle till redaktionen:">
»FOLKBILDNINGSKOMMITTÉNS UTLÅTANDE.»
Från Lektor Oscar Olsson har inlämnats följande genmäle till redaktionen:

Härmed ber jag Er i nästa häfte av Er tidskrift intaga följande rättelser av ett
par oriktiga uppgifter i en artikel »Folkbildningskommitténs utlåtande» (häftet 7,
1923).

Artikeln avslutas med följande avdelning (kursiveringarna äro gjorda av
undertecknad):

»I sammanhang härmed vill jag påpeka ett misstag, som förekommer i en i
Bokstugan införd reklamnotis om det av lektor Olsson utgivna 'Folkbildningskommitténs
utlåtande'. Där påstås nämligen, att 'sekreterarens reservation
uteslutits ur professor Lindskogs utredning. Det är emellertid självklart, att
reservationerna — — — skola tryckas i sammanhang med prof. Lindskogs
bearbetning av de sakkunnigas förslag. Att de ej ingå som del av denna är
naturligt. Lektor Olsson har sedermera också medgivit att hans påstående berott på
en missuppfattning från hans sida.»

Jag kan inte inse annat än att min uppgift om reservationens uteslutande och
F. H:s påpekande att den ej ingår som del av prof. Lindskogs bearbetning (de
båda kursiverade satserna) äro precis samma sak. I mitt svar på d:r Hjelmqvists
polemik har jag också från början uttryckligen påpekat, att jag funnit det helt
naturligt, att min reservation inte kan medtagas i en annans utlåtande, således
aldrig insinuerat, att min reservation på något sätt blivit undertryckt. Så litet har
jag medgivit en missuppfattning i det hänseendet att jag i Soc. Dem. den 17
november meddelat, att jag den dagen i departementet inhämtat att visserligen

reservationen mot m;n förmodan skulle tryckas som bilaga till prof. Lindskogs
utlåtande — och i det sammanhanget delvis komme att hänga i luften — men
att prof. Lindskog i sin första skrivelse till departementet ej med ett ord vidrört
tillvaron av reservationen, varemot han i en av departementet sedan infordrad
ingress, daterad i oktober men inkommen i november, åberopar den.

Vidare förekommer i Er artikel en upplysning: »(det av lektor Olsson utgivna
'utlåtandet' kostar 9 kronor).» I den »reklamnotis» som F. H. själv åberopar i
annat sammanhang står ordagrant: »Vid direkt rekvisition från utgivaren erhålles
betänkandet för 6 kr. d. v. s. självkostnadspriset för det upplagda antalet
exemplar. Bokhandelspriset måste sättas till 9 kr. »Naturligtvis ha inga exemplar
utsänts till bokhandeln, som endast erhåller boken på rekvisition och då har att
för sitt besvär tillgodogöra sig bokhandelsrabatt. Med varje till tidningarna
utsänt exemplar av betänkandet har medföljt ett särtryck av notisen i Bokstugan,
varför det av mig betingade priset (6 kr.) varit väl känd och inte bort kunna
föranleda missförstånd.

Djursholms-Ösby den 18 jan. 1924. Oscar Olsson.

*

SVAR.

Jag är både glad över att lektor Olsson och jag nu synas vara av samma mening
angående det sätt varpå professor Lindskog behandlat hans reservation, och
något förvånad över att han anser att vi alltid varit det. Jag har framför mig
ett urklipp från Socialdemokraten för den 15 november förra året, innehållande
ett utförligt genmäle av lektor Olsson mot intervjuuttalanden av mig och prof.
L. Artikeln är försedd med fyra olika överskrifter men jämt halva platsen
upptages av: Prof. Lindskog utelämnar reservationen. I texten förklaras:

Under diskussionen i kommittén medgavs ett låt vara snävt utrymme åt mina synpunkter
men jag visste att de gjorda medgivandena skulle försvinna i en omarbetning, från vilken jag
utestängts och där jag således inte kunde bli i tillfälle att anföra reservation. Det har också,
besannat sig. Min till kommittéutlåtandet avlämnade reservation har inte heller medtagits i
professor Lindskogs bearbetning. Dr Hjelmqvists försäkran om motsatsen är alltså oriktig.

Först sedan lektor Olsson i departementet inhämtat upplysning om att min
uppgift var riktig och att reservationen naturligtvis skulle tryckas i sammanhang
med prof. Lindskogs omarbetning, kommer han med förklaringen att dess
medtagande eller uteslutande för honom vore en sak av mindre betydelse. Och nu
säger han, att han aldrig ens insinuerat, att hans reservation blivit undertryckt.
Till detta kan jag endast säga, att han i så fall, som vi sett, tidigare lyckats
dölja sin mening ganska väl.

Vad angår uppgifterna om priset, medger jag gärna, att jag för fullständighetens
skull borde omnämnt, att det av lektor Olsson utgivna betänkandet kunde
erhållas till nedsatt pris av 6 kronor. Jag kan nu också komplettera mina
uppgifter angående professor Lindskogs överarbetning, som numera utgivits från trycket
(Statens offentliga utredningar 1924:5). Denna kostar 3:50 kronor i bokhandeln,
men kommer att av Folkbildningsförbundet tillhandahållas bibliotek, studiecirklar
och föreläsningsanstalter till ett pris av 2:50 kronor. F. H.



STOCKHOLMS STADSBIBLIOTEKSFRÅGA AVGJORD.
Den 17 dec. 1923 förelåg Stockholms stadsbiblioteksfråga till slutgiltigt avgörande
på stadsfullmäktiges bord. Sedan stadsbibliotekskommittén i början av år 1922
framlagt sitt betänkande (se Bibl.-bl. 1922 s. 36—47 och uttalanden om
förslaget Bibl.-bl. 1922 s. 181—196 av ett antal fackmän), företogs, som redan
tidigare omnämnts (Bibl.-bl. 1923 s. 35 not) under borgarrådet Oscar Larssons
ledning en överarbetning av detta förslag i syfte att åstadkomma en reducering av
kostnaden för dess genomförande. Det nya förslaget gick bl. a. ut på ett
uppskjutande av uppförandet av en av bibliotekets flyglar, den som enligt kommittéförslaget
skulle inrymt bokmagasin och föreläsningssal (jfr planerna Bibl.-bl. 1922
s. 39—42) samt i samband därmed en förflyttning av vissa av bibliotekets
lokaler och en förläggning av ett första bokmagasin under stora utlåningshallen. Då
det visade sig, att även ett förverkligande av förslaget i detta reducerade skick
skulle medföra ett överskridande av de tillgängliga medlen, i det att det skulle
skulle draga en kostnad av 1,860,000 kr. mot den 1 jan. 1923 tillgängliga
1,730,000 kr., trädde »Knut och Alice Wallenbergs stiftelse» ånyo emellan och
erbjöd sig att utöver den tidigare donationen av en miljon kronor ytterligare ställa
ett belopp av intill 130,000 kr. till förfogande för uppförande av ett
stadsbibliotek, under förutsättning att stadsfullmäktiges beslut om byggnadens uppförande
fattades under år 1923 samt arbetet på byggnaden påbörjades senast den 1 maj
1924 (Bibl.-bl. 1923 s. 35—36). Hösten 1923 konstituerades Stockholms
stadsbiblioteksstyrelse under ordförandeskap av borgarrådet Larsson, och denna styrelse
avgav den 15 nov. ett förslag, som i fråga om byggnaden i allt väsentligt anslöt
sig ti 1 det senast föreliggande reducerade förslaget samtidigt som det framlade en
preliminär beräkning av Stockholms stads årsutgifter för biblioteksväsendet efter en
omorganisation. Stadsfullmäktiges beslut utföll i enlighet med styrelsens
hemställan, i det att fullmäktige enhälligt beslöto att uppdraga åt biblioteksstyrelsen att
med användning av förut anvisade medel jämte räntor därå uppföra huvudbyggnad
för stadsbiblioteket i huvudsaklig överensstämmelse med sagda förslag.
Biblioteket skall sålunda förläggas å hörntomten i korsningen mellan Sveavägen och
Odén gatan nedanför Observatoriekullen.

När frågan nu efter så många års diskussion bragts till sin lösning, är det
framför allt tvenne personer, som kunna tillräkna sig förtjänsten härav,
bankdirektör K. A. Wallenberg, på vars initiativ Knut och Alice Wallenbergs stiftelse
gjorde sin storslagna donation, och borgarrådet Oscar Larsson, som nedlagt ett
synnerligen energiskt och intresserat arbete på att bringa biblioteksfrågan till en
lycklig lösning.




BIBLIOTEKSNOTISER.
Kungl. biblioteket samt universitetsbiblioteken i Uppsala och Lund ha utsänt sina
årsredogörelser för 1922. En sammanställning av siffrorna för verksamheten torde ha sitt
intresse, även om de ej äro fullt jämförliga på grund av olikheter i beräkningssättet.


Stockholm                Uppsala               Lund
Besök i läsesalen . . . 59,236                     35,238                26,061
Begagnade band . . . 169,383                   232,915                 80,117
Hemlånade band . . . 20,800                    24,712                 l8,201
Tillväxt (antal tryckalster):
Leveranser för svenska avdelningen . . . 55,404                    55,404                  55,404
Köp, gåvor och byte för svenska avdelningen . . . 2,795                           617                         839
Köp för utländska avdelningen . . . 5,553                         6,777                      5,803
Gåvor och byte för utländska avdelningen . . . 1,722                    11,954                 11,300
Kostnad för bokinköp, kr. . . . 39,951:90              54,910:81            58,484:62
Kostnad för inbindning, kr. . . . 95,054:49              20,222:78            14,118:53


»Det första stadsbiblioteksförslaget i Stockholm.» Rådhusarkivarien Nils Östman har
i en till julen utkommen samling med titel »Rosenbad, Christopher Thiels badhus, och
andra historier från gamla Stockholm» (H. G. 1923, 140 s., pris 4:—) bl. a. i en uppsats om
»det första stadsbiblioteksförslaget i Stockholm och dess upphovsman» behandlat ett projekt från år
1728 av boksamlaren och skribenten Andreas Geist om skapandet av ett stadsbibliotek i
Stockholm. Geist hade legat i Uppsala för att studera medicin, men efter något 10-tal år lämnat
universitetet utan att ha tagit någon examen. Han hade i Uppsala skaffat sig en ganska
aktningsvärd boksamling, som han ej såg sig någon utväg att behålla. För att undvika dess
splittrande kom han på den idén att hembjuda den till Stockholms magistrat mot det att han fick
anställning som »Stadzens Bibliothecarius», en syssla för vilken han ej begärde någon lön, men
med vilken han ville förena den något mera inbringande bokauktionskammaren i Stockholm.
Geists skrivelse börjar med följande allmänna motivering:

»Ehuruväl denna Kongl. Residence och Hufvud-Staden har at berömma sig af många härliga
och förtreffeliga förmåner framför andra stora och namnkunniga Städer; Så måste hon dock lijkväl
lämna andra mindre berömde Städer därutinnen företräde, at hon icke kan framvisa något henne
enskijlt tillhörande Bibliotheque. Ty at et sådant publigt Bibliotheque är en stad til stor lycka,
beröm och nytta, behöfves här så mycket mindre omtalas, som ingen sådant [ej] lärer veta,
gifvandes Historia literaria et Bibliothecarum vijd handen, at de fleste och ansehnligste
Bibliothequer fått sin första början, tilväxt och fullkomlighet af Donationer och Legata, så at Staden
alzintet på et sådan Bibliotheque kommer at påkosta, undantagandes Rummet och några få
materialier.»

I fortsättningen motiverar G. sin ödmjuka anhållan att utses till bibliotekarie med löftet
att lämna sin boksamling samt med löftet att »efter min ringa förmågo framdeles wijdare wijd
handen gifva ait hvad mig härom kan wara witterligit, och redan af mig är utarbetadt, som till
fullkommeligheten af en sådan inrättning lända kan». Till förmån för den föreslagna


kombinationen med bokauktionskammaren anföres dels »at enär dupletter funnes ibland de till
Stadens Bibliotheque skiänckte böcker, jag dem då gratis och utan någon provision genom Auction
föryttra kunde», dels »at jag då kunde hafva bästa tilfälle och lägenhet, at til Bibliothequets
förnödenhet uphandla de nyttigaste böcker för de medel, som en och annan af berömmelig
nijt för detta verk torde hafva dijtskiänkt».

Det inlämnade memorialet lades utan vidare »ad acta», enligt arkivarien Östmans mening
därför att man hade fullt upp med böcker i rådhuset och ej förstod skillnaden mellan ett
bibliotek därstädes för förvaltningen och personalens behov och ett dylikt för allmänheten.
»Andreas Geists storhet ligger i att han klart uppfattat detta, ehuru betydelsen av hans förslag
sannolikt bortskymdes inför vederbörandes kritiska blickar av hans egoistiska syfte.» När G.
misslyckades i den försökta utvägen måste han i december sälja sitt »Bibliotheque af
mehrendels nya, i fransöske band bundna, och uti allehanda Facultäter utvalde Böcker». År 1735
lyckades emellertid Geist erhålla fullmakt som kassör vid bokauktionskammaren, men blev
redan 1738 avsatt då han ej kunde göra räkning och reda för sig. Han slutade i djup misär.

I förbigående påpekar förf. nästa projekt till stadsbibliotek, som också faktiskt ledde till
en viss effekt, inköpet år 1778 för 2,000 daler kopparmynt av bokkännaren och publicisten
Erik Ekholms bibliotek, som särskilt hade en god samling Stockholmiana, en boksamling som
emellertid försvann under 1800-talet.

Norrköpings stadsbibliotek kunde den 20 okt. 1923 fira 10-årsminnet av bibliotekets
invigning i sina nuvarande lokaler i Villa Swartz. Av en resumé av bibliotekarien Hj.
Lundgren över bibliotekets verksamhet under de 10 gångna åren framgår att biblioteket haft
tillsamman 330,200 besök och utlämnat c:a 410,000 band till hemlån. Från andra bibliotek ha
lånats c:a 1,500 band och till andra bibliotek utlånats 120 band. Under de 10 åren ha med
biblioteket införlivats c:a 27,000 band. De största accessionerna ha varit de böcker, som vid
skilda tillfällen överlämnats från h. allm. läroverket samt den boksamling, huvudsakligen
romansk litteratur och litteraturhistoria, som nyligen donerats av framlidne d:r Hj. Sandberg. Stora
bokgåvor ha också årligen överlämnats av universitetskansler Swartz. Vidare erinras om de
Wadströmska samlingarna av svenska och utländska porträtt. Handskriftsamlingen, som till större delen
består av resejournaler m. m. från De Geerska tiden i Finspångsbiblioteket, har ökats med bl. a. en
del handskrifter från det Wàdströmska biblioteket. Stadsbiblioteket har givetvis sökt i
möjligaste mån öka avdelningen rörande hemstaden och hemtrakten och har bl. a. inköpt 20 kapslar
biographica m. m., som tillhört prof. J. G. Collin, några brev från J. H. Lidén, en del äldre
Norrköpingstryck m. m.

Som bekant är stadens museum inrymt i samma byggnad som biblioteket, och stadsbibliotekarien
är samtidigt föreståndare för museet. Här ha anordnats 40 utställningar, och museet
har besökts av tillsamman 35,500 personer.

I den nyligen utsända berättelsen för bibliotekets verksamhet under år 1923 omnämnes bl. a.,
att biblioteket under år 1923 ökats med c:a 5,000 volymer och att nu bibliotekets redan förut
hårt anlitade utrymme utnyttjats till det yttersta, varför den tidpunkt synes vara allt närmare,
då utvidgning av lokalerna på ett eller annat sätt måste företagas. — Antalet besök har 1923
varit 39,712 mot föregående år 35,795, antalet hemlån 55,506 mot år 1922 55,303.

Landstingsanslag för folkbildningsändamål. Till komplettering av den i föreg. häfte
(Bibl.-bl. 1923 s. 221) lämnade översikten av anslag av hithörande natur meddelas,
att Värmlands läns landsting anslagit för studiecirkelverksamhet 7,175 kr., en siffra som
sakden källa, varur uppgifterna i Bibl.-bl, hämtats.



LITTERATUR.


A. Bok- och biblioteksväsen.
Lundgren, Hjalmar. Pingstpromenaden. Från en resa i dansk landsort.
W. & W. 1923. 109 s. Abda. 3:—.

Stadsbibliotekarien i Norrköping har i en liten läcker volym samlat en del resebrev, där
han återgett sina intryck från en studieresa till danska bibliotek. På c:a två veckor hann han
bese bibliotek i Næstved, Slagelse, Kalundborg, Aarhus, Vejle, Vejen, Aabenraa m. fl. Han
hann dessutom läska sin själ med ett besök i H. C. Andersens stad, Odense. För den som
vill besöka de danska folkbiblioteken — och vi skola hoppas att efter hand allt flera svenska
folkbibliotekarier skola skaffa sig tillfälle därtill — kan det vara både till nöje och nytta att
på förhand se genom vad hans bokkunniga kollega berättar i skildringen av sin — tyvärr på
grund av omständigheternas tvång alltför hastiga — »pingstpromenad». F. H.



C. Religion.
Aulén, Gustaf. Den allmänneliga kristna tron. Diak. 1923. 370 s. Ceb. 8:75.

Titeln kan anses betecknande för det program denna nya svenska dogmatik har uppställt
för sig. Den önskar framställa den religiösa tron, sådan denna faktiskt lever, ej någon kristlig'
metafysik eller något spekulativt system. Den vill skildra den specifikt kristna tron, d. v. s.
den gudsgemenskap som allt igenom är förankrad i Kristus. Den strävar att komma bakom
det konfessionellt skiljande till det bärande allmänneliga. Förf. ger först en preliminär
bestämning av vad tro och troskunskap äro, för att sedan lämna en samlad redogörelse för den
kristna trons innehåll under de tre stora synpunkterna: den Helige (Gudsbilden), helgelsen, de
heligas samfund. Anordningen med sammanfattande paragrafer, vilka sedan närmare förklaras
och motiveras, är praktisk. Framställningssättet är ovanligt tillgängligt. I fall meningarna
komma att skarpt bryta sig om bokens värde, är detta tämligen naturligt, då den gör front
både mot höger och vänster. E. E—m.

Glover, T. R. Den historiske Jesus. Övs. fr. eng. av Maj Lagerheim-Björck.
Sv. k. st. 1922. 280 s. (Sv. kristl. studentrör. skriftser. 144.) Ccda. 3:75.

Bland de många Jesu liv-skildringarna, som framkommit under senare år, intager denna
en framstående plats. Verklig sakkunskap cch ingående förtrogenhet med forskningsresultaten
pä Nya testamentets och den antika kulturens områden jämte kärlek till och gripenhet inför
ämnet, som genomgående utmärker framställningen, förlänar detta arbete ett högt såväl teoretiskt
som praktiskt värde. Förf. anger själv bokens syfte vara »icke att åstadkomma en slutgiltig
framställning av den historiske Jesus, utan att antyda grundlinjer för ett studium, som skall
fördjupa vårt intresse för honom och vår kärlek till honom». O. H.

Laman, K. E. Sanningsstrålar. Animism och missionsmetodik bland animistiska
folk. Föredrag. Sv. miss. 1923. 149 s. Clc. 2:50.

Doktor Laman är otvivelaktigt en av den  afrikanska animismens främsta kännare i nutiden
och har som sådan fått världsrykte. Detta hans sista arbete är en utomordentligt grundlig
undersökning av den centralafrikanska animismen, endast möjlig att åstadkomma för den som
likhet med Laman behärskar de inföddas språk och gjort sina studier på ort och ställe. Av

största intresse är ock kapitlet om kristendomens uppgifter och resultat bland de animistiska
hedningarna. Arbetet förtjänar en rangplats i svensk religionshistoria. G. Lbrg.

Rasch, Vilh[elm]. Över sältan sjö. Övs. fr. da. i. Hans Peter. Ev. fost.
1923. 320 s. Cic. 4:50, inb. 5:50.

En präktig sjölivsskildring med det självupplevdas prägel och en god karaktärsteckning med
en ung mans religiösa utveckling såsom ledmotiv. En sund och käck ända vilar över det hela,
och som pojkläsning är boken att rekommendera. O. M.

Rodhe, Edv[ard]. Svenskt gudstjänstliv. Historisk belysning av den svenska
kyrkohandboken. Diak. 1923. 513 s. Cha. 12:50.

En klar och åskådlig framställning av det svenska gudstjänstlivets yttre former från
reformationstiden till våra dagar. Efter en överblick över den svenska kyrkohandbokens historia och
den svenska högmässans utveckling följer en ingående redogörelse för de i vår handbok
upptagna gudstjänstliga handlingarna, s. a. s. en historisk kommentar till dessa. Förf. påpekar de
djupare motiv som tid efter annan föranlett ändringar eller framkallat ändringsförslag. Han
erinrar ock om det efter hans mening bästa sättet att uppfatta nu gällande formulär. Likaså
visar han på de svagheter som kunna anses vidlåda dessa och framställer sina önskemål, dock
utan att inlåta sig på några konstruktioner på fri hand. — Arbetet lämpar sig förträffligt till
uppslagsbok. Av stort gagn är att texterna ur de äldre handböckerna äro avtryckta. E. E—m.

Wetter, Gillis P:son. Det urkristna gudstjänstlivet och nya testamentet.
Installationsföreläsning. H. G. 1923. 32 s. Cha. 0:85.

Kulten är, som bekant, för närvarande den allmänna religionsvetenskapens älsklingsbarn.
Det är därför lätt förklarligt, att man numera ofta möter frågan om kultens betydelse för och
inom G. och N. T. Prof. Wetter skisserar här sin ståndpunkt beträffande N. T. Han finner
det urkristna gudstjänstfirandet vara en i högsta grad viktig faktor vid N. T:s gestaltning, både
materiellt och formellt, vilket åskådliggöres genom en rad exempel. Man torde mer än en
gång kunna fråga sig om ej begreppet kult fattats alldeles för allmänt och obestämt. Av den
rytmiserande stilen hos de nytestamentliga skrifterna drar förf. den synnerligen diskutabla
slutsatsen, att dessa från början varit avsedda för liturgisk läsning såsom helig skrift (också Pauli
brev). E. E—m.



D. Filosofi.
Fichte, Joh[ann] Gottl[ieb]. Människans bestämmelse. Övs. [fr. ty.] av
O. Möller. A. B. 1923. 192 s. Portr. (Moderna tänkare 19.) D. 4:50.

Hos Fichte utvecklar idealismen i mycket högre grad än hos Kant en strävan att söka
påverka även det stora flertalet. Däri ligger i viss mån förklaringen till, att han i vissa skrifter
framlägger sin världsåskådning i mera populär form. »Människans bestämmelse», som tillhör
denna grupp, innehåller en kortfattad, lärorik och medryckande framställning av idealismen i
dess motsats till determinismen och är särskilt intressant genom den fortsatta, fördjupade
undersökningen om trons väsen, som Fichte här företager. H. R—r.

Montaigne, [Michel de]. Blad ur Montaignes essaier. Urval och övs.
[fr. fra.] jämte inledn, av G. Åman-Nilsson. H. G. 1923. 333 s. Portr. D. 6:50.

Michel Eyquem de Montaigne (1533—1592) tillhörde en ansedd ämbetsmannasläkt i
Bordeaux och var bl. a. verksam som medlem av stadens domstol; ett par år fungerade han
även som dess borgmästare. Föga Dolitiskt intresserad och helt fri från sin samtids konfessionella
fanatism höll han sig emellertid på avstånd från partistriderna och levde under det upprörda
1570-talet på sitt slott i Périgord, uteslutande ägnande sig åt lärda och litterära studier. Ett
resultat av dessa var hans berömda samling Essais, som förelåg färdig 1580 och sedermera
under M:s livstid utkom i flera nya och betydligt utvidgade upplagor. Allt sedan denna tid
har arbetet tillhört fransmännens favoritböcker, lästs och beundrats av generation efter generation
och utövat ett oerhört inflytande. Vad som förlänade dessa Montaignes essayer deras

dragningskraft är författarens rika människokännedom, hans frihet från doktrinarism, hans sällsynt
fina psykologiska blick och hans älskvärda framställningssätt. Till synes föga lagd för grundlig
analys går han emellertid ofta vida mera på djupet med problemen än vad man i första
ögonblicket anar. Mycket av vad det franska 1600-talets klassicitet gav form har i själva verket
redan uttalats av Montaigne. — Den här föreliggande svenska översättningen omfattar blott
mer eller mindre fullständiga utdrag ur några bland Montaignes mest bekanta essayer. Ehuru
tämligen fragmentarisk ger samlingen dock åtminstone en föreställning om Montaignes åskådning
och tänkesätt. Den svenska språkformen har emellertid föga eller intet av den fängslande
originalitet, som utmärker Montaignes stil. O. W—n.



E. Uppfostran och undervisning.
Craddock, E. A. Självstyrelse i skolan. (The classroom republic.) Övs. [fr. eng.]
o. bearbetn. av Frans G. Blom. N. o. k. 1923. 138 s. Ea. 2:50, inb. 3:50.

En lättläst och trevlig bok, som genom ett konkret exempel ger en god föreställning om
vad denna moderna rörelse vill nå. En uppmärksam läsare finner också lätt det här
framställda systemets svagheter, t. ex. den onaturligt starka betoningen av tävlan; det är också svårt
att utan vidare gilla förf:s påstående (sid. 55), att lögnen försvinner, bära läraren obetingat
godtager pojkarnas lögner. Även den lärare som själv ej vill försöka med självstyrelse i sin klass,
finner i boken en mängd synpunkter, som böra kunna vara av stor betydelse för hans
uppfostringsarbete. A. H—r.



H. Skönlitteratur.
Burnett, Frances Hodgson. Robin. Övs. fr. eng. A. B. 1923. 186 s. Hcee. 3:75.

Burnett skriver de mest idealiska barnböcker om ostyriga men varmhjärtade, präktiga och
framför allt naturliga barn. Därför förvånas man att hon skriver romaner om så pass
onaturliga vuxna människor. I sin nu översatta krigsroman »Robin» (forts. till »Ätten Coombes
huvudman») tar hon upp samma ämne, som Galsworthy med så säker och djup uppfattning
behandlar i »Törnestigen»: krigsbruden, som lämnas ensam med sitt barn. Men medan vi i
»Törnestigen» möta moderna mäniskor av kött och blod icke minst i den unga Noéls gestalt,
för oss »Robin» in i en otvetydig missromanvärld med smäktande sentimentalitet, nattsvarta
och snövita karaktärer, syndens straff och dygdens belöning. En extra tillkommande ingrediens
är ett visst spiritistiskt inslag mot slutet av kärlekshistorien. Boken har emellertid ända sina
förtjänster. Den är älskvärd, oförarglig och lättläst och oklanderligt moralisk. O. B.—Z.

Lewis, Sinclair. Babbitt. Historien om en man, hans familj och hans enda
stora vänskap. Nst. 1923. 475 s. Hcee. 9:50, inb. 11:25.

Lewis' förut Översatta Storgatan (f. ö. den bok med vilken han slog igenom) var kanske ur
en synpunkt särskilt ägnad att introducera förf. i Sverige: den lilla nybyggarstad i mellersta
Amerikas vetedistrikt, där handlingen huvudsakligen utspelades, vimlade av skandinaviska
invandrare. Den nya romanen är däremot nästan renodlat amerikansk både i fråga om miljö och
tendens; vad den vänder sig emot är just det som i särskilt dålig mening kallas amerikanism,
bristen på högre kultur, gottköpsmoralen, standardiseringen, de framgångsrika borgare som
»allesammans insågo, att Amerikansk Demokrati icke innebar någon jämlikhet i rikedom men däremot
fordrade en sund likformighet i tankar, klädedräkt, målning, moral och ordförråd».

Babbitt är en framgångsrik medelålders fastighetsmäklare i Zenith, en handelsstad inne i
landet med en befolkning på några hundratusen, med ett mäktigt och korrumperande
Spårvägsbolag, ivrigt konkurrerande frikyrkor, förbudskrogar med smuggelsprit, undervisningsinstitut som
enligt sina braskande annonser per korrespondens lara bort allt, från boxning till att bli en
»rationell, duktig, originell tänkare», och ett kraftigt organiserat Medborgarförbund som effektivt
vakar över affärslivets sundhet och sedernas renhet. Babbit skildras brett och ingående som den

stackars osjälvständiga medelmåtta han i själva verket är och dock icke utan mänskligt förstående
medkänsla. Han är representant för ett ungt folk med iögonenfallande oarter men i grunden
starkt och sunt, och det är därför icke alldeles oberättigat som förf. slutar med en optimistisk
hänvisning på nästa generation.

Originalet är fyllt med slang och amerikanismer, som strängt. taget äro omöjliga att översätta,
men dess friska och lustiga ton är dock även på svenska mycket verkningsfull. B. M.

Richmond, Grace S. Doktorns patienter. Övs. fr. eng. av Siri Thorngren
Olin. H. G. 1923. 276 s. Hcee. 4:50.

Det påstås, att den amerikanska ungdomen älskar G. S. Richmonds böcker och det förstår
man väl, redan efter bekantskapen med den första svenska översättningen. »Doktorns patienten
är en bok, som på det varmaste rekommenderas åt ungdomsbiblioteken. Utan att vara en
barnbok i vanlig mening — den talar varken om eller egentligen till barn — är den så frisk
och glad och sund och just ungdomlig att den måste rycka ungdomen med sig — vad mer,
om färgerna äro för ljusa och penseldragen för breda? — Största intresset fångar kanske doktorn
själv, präktig, varmhjärtad och hetlevrad, en överdängare i skicklighet naturligtvis, som aldrig
misslyckas, om han än är spännande nära det ibland. Lagom mycket kärlek är också med,
svårigheter som övervinnas och mystifikation, som klaras ut. — Tilläggas bör att översättningen
är ledig och bra. O. B.—Z.

Yeats, William B[utler]. Grevinnan Cathleen. Legend i fem scener. Till
sv. [fr. eng.] av Teresia Eurén. Wahledow 1923. 88 s. Hcee. 3:75.

— Irländska dramer. Till sv. [fr. eng.] av Hugo Hultenberg. Nst. 1923.
158 s. Portr. Hcee. 4:25, inb. 5:75.

William Butler Yeats, 1923 års nobelpristagare, introduceras för svensk publik med dessa
poetiska dramer. Grevinnan Cathleen är ett tidigare arbete, tämligen påverkat av Maeterlinck,
men med ämne ur den rika keltiska sagoskatten: den ädla förnäma damen som offrar sin själ
för det hungrande folket. Norstedts urval av dramer innehåller den patriotiska enaktaren
Cathleen Ni Houlihan, vars handling är förlagd till 1798, moraliteten Timglaset, som erinrar
om det i Sverige spelade medeltida stycket Envar, de två korta versdramerna På Bailes strand
och De mörka vattnen som äro mera typiska för Yeats än några andra; slutligen ett folkligt
skämt Soppkitteln, om en luffare som med sin svada skaffar sig ett mål mat — en obetydlig
sak. Cathleen Ni Houlihan och de två nämnda versdramema samt Grevinnan Cathleen ge det
bästa begreppet om Yeats' lyrisk-dramatiska stil, svårtillgänglig för den som är alldeles
främmande för de keltiska myterna. Men denna stil är dessutom utbildad på 90-talet under flitigt
studium av indisk filosofi och europeiska mystiker och överflödar sålunda av svårfattliga
symboler. Rent formellt är Yeats' diktning alis icke dunkel eller invecklad: Teresia Euréns fina
försvenskning av Countess Cathleen ger ett gott begrepp om den på en gång genomskinliga och
kärnfulla versdialogen. Hultenbergs översättning än mera torr och mindre lyrisk och besjälad.
Den bästa kännedomen om Yeats' diktning får man i Silverstolpes och Asplunds tolkningar
(i Vers från väster och årspublikationen Vår tid) ur hans rent lyriska produktion. A. B—s.

Zahn, Ernst. Apotekaren i Weltwil. Övs. [fr. ty.] av Hugo Hultenberg.
Lb 1923. 365 s. Hcef. 6:50, inb. 8:25.

De många vännerna till Zahns försynta konst skola helt visst hälsa även denna bok med
glädje. Anm. vill t. o. m. sätta den före de tre, fyra, han tidigare läst. Apotekaren, som
plötsligt dyker upp i den lilla staden, är en säregen man, som, driven av sin människoforskning,
blir till ett slags samvete för Weltwilboma. I hans ansikte läsa de som i en spegel icke de
tankar och känslor, som de blotta för världen, utan dem, som de hysa i sitt innersta och på
allt sätt söka dölja bakom skenet.

Boken, som även berör moderna problem, rekommenderas livligt för folkbiblioteken. H. K.

Hcb. Skönlitteratur: nysvensk (med finsk-svensk).

Bolander, C[arl] A[ugust]. Kandidat Faust. Sv. andelsf. 1923. 317 s. 6:75.


En bok, som på håret liknar alla andra böcker av C. A. Bolander. Förf. ger ett expressionistiskt
gratiskompendium över sin vittomfattande klassiska och moderna bildning och låter
sin nye Faust jaga genom kaos och kosmos, sökande Sanningen. Boken är inte någon
familjeläsning, men lika litet en encyklopedi för världsförbättrare. Måhända får den läsare sitt
lystmäte, som tycker om andlösa motorfärder i tankens obegränsade farvatten. H. K.

De Vylder, Ludv[ig]. Pihtijärvi. Folklivsskildring från övre Norrland.
Birkagården 1923. 435 s. 5:—.

En präktig och god bok om enkla och präktiga människor. Till en avlägsen by gömd
bland de nordnorrländská skogstrakterna kommer en »sörlänning», en uppsalastudent på
botanisk sommarexpedition, fattas av stigande beundran för det sunda och naturliga liv han möter,
fastnar småningom och slår rot däruppe som bonde bland bönder och lär sig av de
ursprungliga och osammansatta människor han umgås med insikten om »livets stora bottenfakta, arbeta,
älska och tro». Boken torde, med sin grundliga förstahandskunskap om den miljö och de
levnadsförhållanden den mästerligt skildrar, med sina stiliserat klara, en smula idealiserade
karaktärer, tecknade i enkla och stora drag utan psykologiska spetsfundigheter, och med de höga och
äkta mänskliga ideal den förfäktar, i eminent grad vara lämpad till folkläsning i ordets bästa
mening. T. K.

Didring, Ernst. Två vägar. Roman. Å. & Å. 1923. 364 s. 6:75.

De två olika vägar, som förf. skildrar i denna bok, och vilka vandras av två, varandra
motsatta, människotyper äro, den ena vetenskapsmannens tysta ofta obemärkta väg och den
andra den utåtriktades efter denna världens njutningar och sensationer jagande människans.
Även om förf. i skildringen av vetenskapsmannens liv och arbete nedlagt mycket kärleksfullt
studium, är det dock den andres äventyr och eskapader som i främsta rummet intressera. Man
lägger i denna duktigt skrivna roman särskilt märke till en säker psykologisk blick och skicklig
fabuleringsförmåga. Hj. L—n.

Dixelius-Brettner, Hildur. En hustru. Novell. 4 uppl. Å. & Å. 1923. 151 s. 3:50.

Novellen har tidigare (1912) utgivits å Bonniers förlag som 25-öres-bok.

Det är en glädje att läsa en så fin och välskriven liten bok som D.—B:s »En hustru»,
man kan nästan säga typen för en god novell. Kompositionen är fast och sluten, handlingens
intensitet i ständig stegring och författarinnan har med få och enkla ord ställt den unga Lisa
Alm, dottern — makan — modern, mitt ibland oss. Maken — en artist — är måhända litet
styvmoderligt behandlad. Bra svag framstår han mot sin själsstarka hustru, som böjes, men
inte brytes i sin strid, först för hans kärlek, sedan för det dagliga brödet åt barnen. —
Inflätade i skildringen möta ständiga exempel på författarinnans känsliga iakttagelse, som i mötet
mellan 6-årspysen Lars och den lilla tösen som är så gränslöst rädd för att kyssa grodan, men
som så gärna vill ha slanten, som utlovas, om hon törs det. — En förträffligt skildrad
biperson äT konstsmeden Magnusson. Han är kär i en flicka, som han aldrig får. Men medan han
ännu väntar och hoppas, smider han otaliga små smycken av koppar åt henne. Och ju mera
tvehågsen hon förefaller, dess flitigare och sorgbundnare smider Magnusson . . . O. B.—Z.

Ekman, Bertil. Strödda blad ur Bertil Ekmans efterlämnade papper. Nst.
1923. 70 s. Ill., portr. 1:50.

En i tjuguårsåldern bortgången man, som var en religiös sökare och idealist, har genom
en väns försorg fått dessa tankar och smådikter utgivna. Begåvningen är otvivelaktig men det
är även svårt att säga, hur mycket den kunnat bliva till. Det är en ung och ren profil, och
tonen har en uppriktighet, som intager. Minst självständigt verka några av dikterna. F. V.

Elgström, Anna Lenah. Myrstacken. Ett vardagsäventyr. A. B. 1923. 229 s. 5:75.

Handlar om en egentligen hederlig och duktig hustru av medelklass som under krisårens
ekonomiska misär bringas till brottslighet av olika slag, blir mordbrännerska, blir sin chefs
älskarinna o. s. v. och på undergångens brant helt oväntat ryckes upp och ånyo kan börja
livet. Flera detaljskildringar röja den framstående författarinnan, men som helt hör boken ej
till hennes intressantare ting. F. V.

Hemberg, Eug[en]. Stenåldershorden. De första människorna på Sveriges
jord. Fri. 1923. 203 s. Ill. 4:50.

I den miljö, som den gamla friluftsmänniskan och jägaren E. Hemberg skapat med tillhjälp
av flitiga studier på botanikens och zoologiens område och egna iakttagelser i skilda ännu
isolerade trakter av världen, har han inplacerat det stenålderns folk, som efter istiden tagit vårt
land i besittning. I enlighet med den senare tidens forskningar förutsätter han att denna
invandring skett i samband med den landhöjning, som ägt rum i och med det att trycket av
ismassorna lättades och en brygga bildades av de nuvarande danska öarna över till »Skania». Till
denna del av vårt land förlägger också författaren sin skildring av det folk, som han kallar
stenåldershorden. Det hela är en fantasifull skildring, vilken städse strävar att ej gå utanför de
råmärken, som vetenskaplig forskning utstakat; och med levande intresse följer man bokens
vackra naturskildringar, brokiga djurscenerier och naturfolkens växlingsrika liv och nog så
illusoriskt framställda kamp för tillvaron. Skildringen av tidens flora och fauna är nog det som ger
den varaktigaste behållningen vid studiet av boken, i all synnerhet som detta meddelas på ett
lätt och livfullt sätt. Något som ibland kanske allt för brådstörtat rycker läsaren ur
tidsmiljön äro de rätt ofta återkommande jämförelser, som hänsyfta på moderna tidsförhållanden.

Boken är att varmt rekommendera, ty den ger en levande och auktoritativ bild av en
fjärran tid, som ännu är föga känd för den stora allmänheten. O. S.

Hertzman-Ericson, Gurli. Huset med vindskuporna. Nst. 1923. 265 s. 5:75, inb. 7:50.

En alltigenom underhållande bok med motiv från Stockholm och skärgården. Ett skickligt
gjort tvärsnitt genom livet i översta våningen i en hyreskasern — med snapshots från
gatan och bakgården. Lyckade karaktärsskildringar. Boken anbefalles åt folkbiblioteken. H. K.

[Lindqvist, Gustaf, pseud.:] Mari Mihi. Ödenas röda slott. Å. & Å.
1923. 245 s. Inb. 6:50.

Ödenas röda slott är Gripsholm, vilket med alla sina minnen från olika tider av vår
historia av författaren liknas vid ett nedärvt släktgods. I åtta berättelser upprullas här scener från
Gustav Vasa, Karl IX, Karl X Gustav, Maria Eleonora m. fl. Det är anekdoter ur historien,
vilka vittna om mycket kulturhistoriskt studium och inträngande i de olika epokernas kynne
och atmosfär, och fabuleringen tyckes hålla sig ganska noggrant till förefintliga källor. Där
förf. är som lyckligast bibringas läsaren en stämning av gångna tider, och den historiskt
intresserade finner här — vid sidan om mera kända händelser såsom den om Maria Eleonoras
flykt — många små mindre bekanta episoder, vilka tyckas framletade ur gamla papper och
berättats med stilkänsla och gott humör. Hj. L—n.

Månsson, Fabian. Sancte Eriks gård. 2. Tiden 1923. 442 s. 8:75.

Fabian Månssons stort anlagda arbete från brytningstiden mellan medeltiden och nyare
tiden har nu hunnit till sin andra del. Sedan han i d. 1, »Den nationella samlingens
födslovåndor» (Tiden 1922, 11:50) genom en skildring av samtal hållna vid ett prästmöte i Mora 1518
lämnat en bred återblick på vad som timat sedan Engelbrekts tid, ger den nu utsända andra
delen, »I den unge Sturens tid», som till formen inskränker sig till att behandla en enda
episod, mötet i Uppsala nyåret 1516 mellan Sten Sture d. y. och ärkebiskop Gustav Trolle, ett
helt tvärsnitt genom svenskt samhälle vid denna tidpunkt. Inledningsvis passar förf. på att i
samband med skildringen av Sten Stures ritt till Uppsala ge en bild av det politiska läget,
främst kyrkans ekonomiska övermakt och intrigspelet vid påvehovet, för att sedan övergå till
en målande och drastisk skildring av Distingsmarknaden i Uppsala och dess folkliv, varefter
framställningen kulminerar i bilderna från Uppsala domkyrka samt det dramatiska mötet där
mellan bokens båda huvudfigurer, riksföreståndaren och ärkebiskopen. Bland mängden av
gestalter framskymtar då och då den unge Gustav Eriksson Vasa. Boken avslutas med bl. a. en
kronologisk översikt över viktigare historiska data under perioden samt biografiska notiser.
Detta är i själva verket typiskt. Vad förf. ger är knappast en historisk roman, det är en till
sin form snarast krönikeartad skildring framlagd som resultatet av grundliga forskningar och en
sällsynt inlevelse i en gången tids hela åskådningssätt lika väl som vardagslivets detaljer. Till
en början blir man kanske tröttad av myllret av siffror och data, namn och släktskapsutredningar,
som radas upp i nästan överväldigande rikedom, men småningom glömmer man det
kanske onödigt otympliga i den väldiga apparaten .och känner hurusom förf. genom sitt
framställningssätt lyckats frammana den stämning av en förfluten tid, som i regel blott

arkivmaterialet själv förmår att ge. Härtill bidrager i sin mån förf:s personliga språk med dess
efter ämnet väl anpassade något ålderdomliga färg. Fabian Månssons bok är utan tvivel ur
mer än en synpunkt ett märkligt verk, ett nationellt epos värt att införlivas med biblioteken
landet runt. K. T.

Mörne, Arvid. Klas-Kristians julnatt. A. B. 1923. 191 s. 6:50.

Innehåller trenne noveller om finländskt skärboliv, det bästa däri står osedvanligt högt både
som människoskildring och naturskildring. Det våldsamma i en ordfattig och inåtvänd mans
kärleksliv ställes fram i titelnovellen: när han får veta, att hans älskade tillhört en annan, kan
han helt enkelt ej leva, och motsatsen mellan yttre oberördhet och inre lidelse skildrar
novellen på ett sätt som gör mycken verkan. Också slutnovellen ger ett dylikt fall av
lidelsefull olycklig passion och har många iakttagelser till dithörande psykologi. Naturskildringen
är lyriskt förfinad, fast stundom med svåröverskådliga detaljer. F. V.

[Olsson, Hilda, pseud.:] Kerstin Hed. Arv. Dikter. Ljus. 1923 108 s. 3:50.

Känslan av samhörighet med strävsamma enkla fäder och med en pietetsfullt uppfattad
hembygd bär dessa dikter, som utmärkas av fin hjärtlighet och vederhäftighet. Förf. har uttryck
för ljus glädje men än mer för resignerat vemodiga tonfall. Mer allmänmänskligt tillgängliga
än åtskillig i högre grad lysande poesi, ha »Kerstin Heds» (det är en pseudonym) verser ej utan
skäl nått en viss popularitet. F. V.

Revel, Bengt. Stockholmsmiljonärer. Finansroman. Sv. andelsf. 1923. 384 s. 6:50.

Författaren synes vilja utslunga ett »jag anklagar» mot den stockholmska storfinansen;
åtminstone inför han oss i en extraordinär samling salongsrövare; skulle han ha rätt, stode vi
det moraliska och ekonomiska Ragnarök nära. Hans andra intresse är erotiskt. Men oavsett
hur pass rätt han kan ha i sak: som diktverk är boken omöjlig, figurerna äro livlösa
marionetter, de erotiska scenerna äro banala. Någon skönlitterär begåvning äger Revel säkert ej, men
hans opus kan ju vara ett socialt giv akt också om det för mycket skär över en kam. F. V.

Rydell-Lindström, Martha, [pseud.:] (Marcelie). Rödt och grått. A. & W.
1923. 93 s. 3:75.

Fru Lindströms dikter likna en smula vårdslösa ateljéskisser; en kriarättare skulle anmärka
mycket på språket, men det finns både behag och liv och kvinnlig känsla, och någon oerfaren
backfischpoesi är det ej. F. V.

Vegesack-Nordström, Clara von. Tomtelilla. Roman. A. & W. 1923. 246 s. 5:50.

En ironisk framställning av ett småstadssamhälle, som vill komma sig upp genom narraktiga
medel, gjord med en viss grotesk, stundom fantastisk komik. Bokens teknik är ej den vanliga
realistiska utan kan slå över i detta fantastiska utan att enhetligheten störes. Det fantastiska
kan också bliva till innerlighet och religiöst patos och påminner då utan tvivel om Selma
Lagerlöf; en figur sådan som spelmannen Ringius är påverkad av henne. Ett galleri människor
tecknas med humör och känsla, och det ovanliga i bokens förening av verklighet och fantasti
verkar avgjort talangfullt. F. V.



I. Skön konst (med musik och teater).
Brandes, Georg. Michelangelo. Övs. [fr. da.] av Hj. Ö. A. B. 1923.
42 s. Ill., portr. (Verd. småskr. 269.) Ibs. 0:75.

Denna skrift utgör inledning och slutkapitel till Georg Brandes' stora Michelangelo-bok
och innehåller sålunda något av det värdefullaste i denna. Särskilt slutsummeringen av M:s
personlighet och konstnärskap ger en hälsosam motvikt till Rollands slappa och falska
karakteristik. Men det är ingen lättillgänglig studie, och citat från Oehlenschläger och

sammanställningen av Thorvaldsen och Michelangelo — besynnerlig även i den stora boken — äro för
svenska läsare ganska bortkastade. Bilderna äro goda. A. B—s.

Laurin, Carl G[ustaf]. Nordisk konst, [1, 2.] Nst. 1921, 23. Ill., portr.
Ibb. 30:—, 20:—, inb. 33:—, 23:—.

1. Från äldsta tider till och med Sergel. — 2. Från och med Thorvaldsen till och med
von Rosen.

Detta stora verk är ägnat åt en förnuftig kulturskandinavism, som söker fatta nordisk
konst som en enhet med variationer och skiftningar betingade av folkkaraktär och
tidsomständigheter. Uppgiften försvåras av den ganska ringa kulturella samhörighet som rått mellan de
fyra nordiska folken, men får just en del av sitt intresse genom de inbördes olikheterna i
konstutvecklingen. I första delen går framställningen fram och tillbaka mellan de olika
länderna under en gemensam epok, t. ex. forntiden och medeltiden, renässans och barock. I
andra delen skiljer författaren i särskilda kapitel mellan dansk konst under den borgerliga
klassicismens tid, Norge under 1800-talets förra hälft, svensk arkitektur, skulptur och målarkonst
under samma tid. Denna olika gruppering är till en viss grad framkallad av stoffet men gör
ett något förvirrande intryck. Översiktligheten underhjälpes emellertid av förträffliga register.

Framställningen är, som i samme förfis allmänna konsthistoria, anlagd på den roande
presentationen av fäkta och personer mot en politisk-kulturhistorisk bakgrund. Laurins livliga
och fyndiga föreläsareväsen finner ofta slående uttryck för de personliga och nationella dragen,
om än det konstnärligt väsentliga får sitta emellan. Hans bildurval är mästerligt i sin
omväxling och rikedom och får ett särskilt värde därigenom att det icke är gemensamt med den
allmänna konsthistoriens. Glanspunkten i boken äro väl kapitlen om 1700-talets svenska konst
i första delen och den danska klassicismen i andra delen. Norge och Finland äro något för
magert behandlade; och en del konventionell och för alltid föråldrad konst (»dusseldorferi»)
ägnad alltför stor uppmärksamhet. A. B—s.

Salvén, Erik. Bonaden från Skog. Undersökning av en nordisk bildvävnad
från tidig medeltid. Tisell. 1923. 4:o. 160 s. Ill. (Studier fr. Zornska inst.
f. nordisk o. jämf. konsthist. Sthms högsk.) Ihc. 15:—.

Ovanstående arb. är en vetenskaplig undersökning av en vävd bonad från Skogs kyrka i
Hälsingland, av förf. daterad till tiden omkr. 1150. Bonaden är horisontal, utförd i en
komplicerad teknik, ornerad med en fäTgrik bild framställning i yllegarn på botten av halvblekt
linnegarn. I bonadens mitt en kyrka och en klockstapel, på sidorna människor och djur, i
kanten en rik bård. Förf. lämnaT värdefulla upplysningar om bonaders användning i Norden
och om vävnadssättet, vilket under ifrågavarande tid icke endast förekom i Hälsingland, utan
även i andra nordliga landskap. Bildframställningen, av högt kulturhistoriskt värde, är föremål
för ett ingående studium och belyst av ett stort jämförelsematerial. För var och en, som vill
lära känna nordisk textilkonst är Salvéns rikt illustrerade verk en oundgänglig faktor att räkna
med, grundläggande och banbrytande, samt rekommenderas på det varmaste. A. B—g.



K. Historia.
Brusewitz. Per Emil. Bakom Rysslands järnridå på motorcykel från Petrograd till Tiflis. H. G. 1923. 176 s. Kmac. 3:—.

Skildringar från hösten och vintern 1922. Liksom samme förf:s bok »Det röda tsarriket»
(Jfr Bibl.-bl. 1921, s. 105) vittnar detta arbete om opartiskhet och sakligt bedömande av
företeelserna. Förf. har fått tillträde till fabriker och gruvor, där han otvunget samtalat med
ingenjörer och arbetare, och tack vare sitt för en dylik färd mycket lämpliga fortskaffningsmedel har
han även lyckats träda i nära beröring med landsbygdens befolkning på en mängd orter. Det
bolsjevikstyrda Ryssland företer i denna skildring en betydligt ljusare bild än två år tidigare,
något som tillskrives dels 1921 års goda skörd, dels och framför allt den nya ekonomiska
politiken (NEP), vilken innebär ett tillfälligt suspenderande av kommunismens ekonomiska
principer. — Alldeles bortsett från det aktuella intresset synes denna bok vara ett värdefullt
förvärv för varje bibliotek, som vill äga goda reseskildringar. A. H.

Mohr, Anton. Det nittonde århundradets kolonialpolitik. Övs. fr. no. av
Axel Nihlén. Nst. 1922. 4:o. 118 s. Ill., portr., kart. litt. (Det nittonde
århundradet.) Kacc. 4:75.

Arbetet, som ingår i serien »Det nittonde århundradet», är mycket översiktligt och snarast
en karakteristik eller klassifikation av kolonialpolitikens metoder och utvecklingsformer.
Mot illustrationerna kan anmärkas, att de i de flesta fall icke stå i något direkt sammanhang
med texten. S. S.



L. Biografi (med genealogi).
L(s). Biografi: samlingar.

Lagerbielke, Lina. Bilder från Sveriges storhetstid. W. & W. 1923. 281 s.
Ill., portr., litt. Lc(s). 6:—.

Ger i ett femtiotal miniatyrbiografier ett galleri av adliga porträtt från vår storhetstid, där
dock skildringarna endast sällan höja sig i intresse över släktkrönikans nivå, ehuru några av
originalen till teckningarna ha spelat en framträdande roli i Sveriges historia. Några av de
meddelade familjebreven bidraga på ett lyckat sätt att ge färg åt tavlorna. B. M.

L. Biografi: särskilda personer.

Goethe, Johann Wolfgang von. Ur min levnad. Dikt och sanning. D. 1.
[Bok 1—5, omfattande tiden till 1764.] Övs. o. försedd med anmärkningar av
Anders Österling. A. B. 1923. 314 s. Ill., portr. (Memoarer och
sedehistoria 2.) Lb. 9:25.

Goethes ryktbara självbiografi framträder här för första gången i svensk dräkt. Att verket
icke tidigare överflyttats till vårt språk förefaller nära nog oförklarligt, då det ju utan fråga
tillhör världslitteraturens mest fulländade mästerverk; så mycket större är emellertid nu vår
tacksamhetsskuld till översättaren. Att hans tolkning är förträfflig behöver knappast sägas.
Ett antal goda illustrationer (porträtt, stadsbilder, interiörer o. s. v.), valda i nära anslutning
till texten, förläna framställningen ökad tidsfärg. O. W—n.

Hamilton, Hugo David. Hamilton, Hugo. Min farfars journal. 1809—1811.
Anmärkningar och anteckningar. H. G. 1923. 148 s. Ill., portr. Lc.4:50.

Den man, vars dagböcker från åren 1809—11 här återgivits och försetts med en ingående
kommentar, torde för många vara välbekant från en något senare period av hans liv. Han är
nämligen identisk med den i Hamilton-Geetes älskvärda skildring av Geijers sista år, »I
solnedgången», skymtande »gamle greven», som lägger åtskilliga hinder i vägen för sin sons
förbindelse med Geijers dotter men samtidigt tecknas synnerligen sympatiskt som urtypen för den
noble patriarkaliske godsägaren av högadel. I den nu föreliggande skildringen är han däremot
en ung levnadsglad jurist, som helst tillbringar tiden med att jaga och rida och resa runt till
hemtraktens herrgårdar för att flirta och spela kort och som f. ö. inte upplever något särskilt
märkvärdigt. Utgivaren har invävt dagboksnotiserna i ett myller av egna hågkomster,
släkttraditioner och vidlyftiga släktutredningar. Kompositionen blir därigenom något oredig, men
boken rymmer många friska och roande interiörer från herrgårdslivet i Västergötland under
1800-talets förra hälft. G. Cqt.

Hazelius, Artur. Böök, Fredrik. Artur Hazelius. En levnadsteckning.
Nst. 1923. 438 s. Ill., portr. Lc. 9:75, inb. 11:25.

Den dag i november 1923, då man firade femtioårsdagen av Nordiska Museets öppnande,
utkom professor Fredrik Bööks levnadsteckning över skaparen av detta storverk. Artur Hazelius
är för alla tider genom sitt verk bevarad i svenska folkets minne. Men mannens personlighet,
som under de trettio sista åren av hans liv knappt hade något annat centrum och uttryck än
museet, ägde dock sin historia, betingad av tidsmiljö, släktarv och upplevelser. Det är denna
förhistoria, som också i mycket är förhistorien till Nordiska Museet och till den svenska
självkännedom, vilken har sin rot i detta storverk, som Böök på ett fängslande, detaljrikt och


livfullt sätt framställt. Hazelius var icke blott själv en sällsynt intressant människa. Han
växte upp i ett hem, som i många hänseenden var ett centrum för svenskt kulturliv vid
1800-talets mitt. Under sina studentår deltog han med liv och lust i tidens stora rörelse skandinavismen.
Som man i staten upplevde han på den pedagogiska banan sin faders, general Hazelius', liberala
undervisningsprincipers genomförande och kastade sig med karakteristisk eld in på de
folkbildningsuppgifter, som då började dyka upp. Slutligen stod han, stridsglad och segersäll, i spetsen
för den unga falang, som på en gång kämpade för språkets rensning från förflackande långods
och stavningens reformerande till överensstämmelse med det faktiska ljudsystemet. Alla dessa
bedrifter skildras i sitt tidssammanhang på ett sätt som gör Hazelius-biografien till något mera
än en enskild mans livshistoria, utan att därför brista i belysningen av hans personliga egenart.
Det enda, man saknar, är en fylligare skildring av den svenska folklivsforskningen under år.
tiondena före Nordiska Museets tillkomst, vilken utan en sådan icke kan fullt förklaras. E. K—n.

Lagergren, Claes. Mitt livs minnen. D. 2. Nst. 1923. 491 s. Ill., portr. Lc. 12:—, inb. 14:75.

Markis Claes Lagergren skildrar i det nya bandet av sina memoarer livet i Paris 1875 och
1876. En hel mängd personer draga förbi såsom franska affärsmän och borgare, medlemmar
av den svenska kolonien och artister, politiker såsom t. ex. bonapartisten Cassagnac. Kort
utrymme ägnas åt redogörelser för teatrarna och deras stjärnor. Ej minst vid skildringen av en
resa till Italien framträder författarens starka historiska intressen. Under denna färd stärktes
författarens katolska sympatier. Ett vidlyftigt kapitel ägnas åt påven Pius IX och hans med
stark sympati tecknade politik. Rom hade på 1870-talet ännu ej fått någon prägel av modern
storstad. På Forum såg ännu Lagergren oxar. Det moderna turistlivet hade ej börjat.
Författarens ovanliga berättargåvor göra hans skildringar mycket tilldragande. Arbetet prydes av
ett stort antal porträtt och illustrationer. E. N—nn.

Lenéru, Marie. En kvinnas biktbok. Till sv. [fr. fra.] av Algot Ruhe. Med
en inledn. av Marika Stjernstedt. W. & W. 1923. 262 s. Lb. 6:—.

Den 1918 bortgångna franska författarinnan Marie Lenérus dagbok lämnas härmed i övers.
åt svensk publik. En värdefull och högtbegåvad kvinna, kämpande mot vanskligheter och
problem med en ärlighet och en passion, som något liknar vår svenska Victoria Benedictsons.
Vad hon vill älska fram hos sig är sin religiösa känsla, sin talang och sitt kvinnoväsen. För
den stora publiken här hemma är väl hennes bok något för franskt exklusiv, men ett antal
vänner bör den dock skaffa henne. E. V.

Marx, Karl. Beer, M. Karl Marx, hans liv och lära. Övs. av Knut Gillström.
Tiden 1922. 156 s. Ill., portr. (Lilla bibl. 5.) Lb. 1:50.

Ett arbete, som trots sin koncentrerade form ger åtskilligt nytt även för den, som förut ej
är alldeles obevandrad i den marxistiska litteraturen. Särskilt värdefull är förf:s strävan att
ställa Marx' livsåskådning i belysning av samtidens andliga strömningar, främst den Hegelska
filosofien och den engelska klassiska nationalekonomien. J—i.

Nietzsche, Friedrich. Ecce homo. Övs. [fr. ty.] av Ernest Thiel. B. & B.
1923. 152 s. (Berömda filosofer 24.) Lb. 3:—.

Ursprungligen ämnad som inledningsskrift till det aldrig fullbordade, sammanfattande verk
han planlagt, är Ecce homo N:s sista färdiga på synnerligen kort tid utförda arbete.
Övermodigt, ironiskt och kvickt, men med spår av den själssjukdom, som snart därefter skulle bryta
honom, vill han, förbisedd som han är, med denna självbiografi försöka få sin samtid att förstå,
att han är en person att räkna med, och som måste respekteras i sina fordringar på en
omvärdering av livsvärdena. Översättningen mönstergill. H. R—r.

Singh, Sundar. Schaerer, Max. Sadhu Sundar Singh. En Jesu Kristi
apostel i Indien. Efter engelska källor och muntliga meddelanden utarbetad.
Övs. [fr. ty.]. Lb. 1922. 102 s. Portr. Lb. 1:50.

Denna lilla skrift ger en hel del värdefulla upplysningar om Sundar Singhs av försakelser
och faror uppfyllda liv som missionär och kompletterar i biografiskt hänseende följande större
arbete om honom. O. H.


Singh, Sundar. Söderblom, Nathan. Sundar Singhs budskap. Utg. och
belyst. H. G. 1923. 285 s. Portr. Lb. 5:—.

Boken ger en synnerligen intressant och levande bild av den genom sitt besök i vårt
land 1922 även av en större allmänhet kände indiske kristne missionären — Indiens apostel
som han kallats — och av hans kristna fromhet. Denna är omisskännligt ursprunglig och äkta,
framsprungen som den är direkt ur beröringen med vårt Nya Testamentes värld och
bekantkapen med huvudpersonen i denna, utan att tyngas av den kristna kyrko- och dogmhistoriens
barlast. Originaliteten i denna fromhetstyp har förstärkts därav att dess alltigenom kristna
karaktär förenats och smält samman med något av det bästa och högsta inom indiskt
tanke-och fromhetsliv, för vilket denna från en hög kast stammande, med Indiens filosofiska och
religiösa litteratur redan från barndomen förtrogne indier även som kristen står som en
representant. — Boken innehåller bl. a. en översättning av en liten skrift av Sundar Singh om
Mästarens och lärjungens möte, hans predikan om bönen i Uppsala domkyrka, samtal vid
besöket i Uppsala, hans liknelser samt dessutom tvenne studier, den ena över grundtankarna i
Sundar Singhs förkunnelse, den andra över det nutida Indiens tre stora män — Gandi, Tagore
och Sundar Singh, för vilkas värde författarenamnet utgör en tillräcklig borgen. O. H.



M. Antropologi och folkkunskap.
Bolinder, Gustaf. Vilda seder i den nyare forskningens ljus. Etnologiska
kåserier. A. B. 1923. 188 s. Ill., litt. Mb. 7:50.

Ger en livlig föreställning om den moderna etnografiens stora framsteg och lämplighet för
popularisering. Naturfolkens kulturföreteelser behandlas från jämförande synpunkter och
förklaras med förståelsens sympati, som dock ej är identisk med okritisk beundran för allt »vilt».
VaTJe kapitel avhandlar en sak och är fullt fristående. Boken utgör en utbyggnad av
motsvarande paragrafer i förf:s lilla handbok i serien »Natur och kultur» (Naturfolkens kultur, N. o. k.
1922, 2:25, inb. 3:—), och kommer antagligen att följas av fortsättning, vilken även den bör
bli välkommen. Underhållande skriven och utmärkt illustrerad lämpar den sig väl för den
mognare ungdomen och följande årsklasser och förtjänar alldeles säkert en plats i
folkbiblioteket. C. S—g.



N. Geografi.
Funch, Elsbeth. I tempel och théhus. W. & W. 1921. 210 s. Ill. Noc. 8:75.

Förf., som för åtskilliga år sedan utgav en då rätt uppmärksammad resebok, »Korta brev
från en lång resa», skriver i förordet helt anspråkslöst, att det skulle glädja henne, om de löst
hopfogade bladen kunde bereda något nöje. Om detta icke är en av Japan påverkad
hövlighetsfras, som döljer större anspråk, utan rena allvaret, torde man kunna försäkra henne, att
hennes glädje bör bli av tämligen goda proportioner, ty hennes nya reseminnen, som ha
dagbokens form och framför allt uppehålla sig vid personliga upplevelser, iakttagelser och studier i
Japan, äro roliga och underhållande. I vad mån hon träffat det rätta om det rika och svåra
ämnet, kan endast en kännare avgöra. S. S.

Levander, Lars. Geografi för ungdomsskolor, realskolor, mellanskolor, samskolor,
högre flickskolor, seminarier, högre folkskolor och folkhögskolor. D. 1. Lb.
1921. 431 s. Ill. N. Inb. 6:—.

Sitt egentliga syfte, att bli en lärobok för realskolan, kan boken knappast nå utan en
omarbetning, som reducerar innehållet, gör kompositionen något fastare och illustrationsmaterialet
bättre. Jag har mig också bekant, att förf. har sin uppmärksamhet riktad på dessa synpunkter.
Den kan emellertid redan nu fylla en uppgift. Den är ledigt skriven och rik på konkreta
detaljer och kan därför rekommenderas åt folkbibliotek, som kunna räkna på för geografiska
självstudier intresserad publik. Att den kommit till ganska vidsträckt användning som hjälp
vid en fylligare primärundervisning, bestyrker min uppfattning. En detalj granskning har här icke
avsetts; den tillhör en pedagogisk eller geografisk facktidskrift. S. S.

Ossendowski, Ferdinand. Odjur, människor och gudar. Övs. fr. eng.
av Thorsten W. Törngren. H. G. 1923. 275 s. N. 6:75.

En spännande skildring av märkliga, haTt när otroliga äventyr, som förf., en polsk
vetenskapsman, fick uppleva, då han förföljd av bolsjevikerna måste fly från den sibiriska staden
Krasnojarsk, hans vistelseort i början av år 1920, och genom Mongoliet, där otaliga faror hotade,
taga sig fram till Kina. Boken innehåller åtskilliga bidrag till vår kännedom om förhållandena
i det ryska rikets östliga utkanter under den tid, då bolsjevikernas motståndare ännu stodo
under vapen i dessa trakter. Den meddelar även flera intressanta detaljer från den nu levande
mongoliska generationens liv samt lämnar upplysningar om mongolernas religiösa idéer och
strömningar. A. H.

Nc. Geografi: Sverige.

Alving, Hjalmar. Genom seklernas Uppsala. Lb. 1923. 141 s. Ill., Ncu. 3:50.

Under sin tjänstgöring i Uppsala ägnade förf., nu lektor i Stockholm, ettt livligt intresse
åt universitetsstadens äldre historia och topografi; en mycket uppskattad föreläsningsverksamhet
och en mycket god »vägvisare» genom stadens »minnen och sevärdheter» äro bl. a. erinringar
häTom. Han har nu i en synnerligen trevlig och innehållsrik volym, som för oss från det
berömda hednatemplets Gamla Uppsala till Östra Aros, begynnelsen till vår tids Uppsala, genom
den katolska ärkebiskopens och vasakonungarnas stad och genom en tid, då universitetet framför
allt gav prägeln åt Uppsala, och som även ger en mängd intressanta detaljer ur stadens historia,
sammanfört resultatet av sina studier och forskningar. Kanske dock icke allt; vi Uppsalabor
hoppas, att hans skrivbordslådor om vår gamla stad gömma ännu mera, som i sinom tid får
se dagens ljus. Och vi hoppas i varje fall, att hans förträffliga bok finner vägen till många
bibliotek, både allmänna och enskilda, vida omkring i vårt land. Det förtjänar den synnerligen
väl. S. S.

Hagberg, K. V. Om västgötarne i forna tider. Fri. 1922. 126 s. Ill. Ncy. 2:75.

Dispositionen av boken är något oklar; huvudsakligen rör sig förf. på arkeologisk och
tidig historisk tid, men alltemellanåt strös in partier från nyare tiden. Framställningen är
omständlig med tämligen talrika utvikningar på främmande kulturområden i fall, där nyare
nordisk litteratur med större behållning kunde använts. Det synes oklart, till vilken läsekrets
boken vänder sig; väl närmast ungdomen. I alla händelser har den ganska ringa intresse för
bibliotek utanför Västergötland. B. M.



O. Samhälls- och rättsvetenskap (med nationalekonomi och statistik).
Rydén, Värner. Medborgarkunskap för fortsättnings- och andra ungdomsskolor.   
Nst. 1923. 152 s. Occ. 1:—, inb. 1:40.

Värner Rydéns Medborgarkunskap utgör enligt det samfällda omdömet från alla håll en
prydnad för svensk populär litteratur och lämpar sig lika väl för den intresserade som önskar
en lättläst översikt över vårt stats- och samhällsskick som för skolan och dess elever.
Framställningen behandlar ej blott kommunen, landstinget, kyrkan och staten utan även »vårt folk»,
»hemmet och familjen» samt »nutida samhällsrörelser» och innehåller till sist några sidor om
»frihet och medborgaranda». Det utmärkande för R:s verkligt välskrivna bok är, jämte en
påtaglig strävan efter opartiskhet i omdömena, å ena sidan sund blick för det historiska och dess
betydelse och varm känsla för den svenska nationalitetens egenart, å andra sidan ett starkt
framhävande av den sociala frågan som  »tidens största fråga». K. T.



Q. Ekonomi (med industri, handel och kommunikationer).
Halldor, Henning. Den mindre trädgården. En kortfattad handledning,
sammanställd till tjänst för egnahemsägare, kolonister m. fl. Nutiden 1923. 56 s.
Ill. Qe. 1:—.

En i den mest koncentrerade form given framställning hur den mindre trädgården skall
anläggas och skötas samt vilka frukt- och grönsakssorter, som där äro lämpligast och bäst. Billig
och bra. E. N.

Odhe, Thorsten. Kaffe, té och kakao i världsmarknad och världshushåll.
Koop. förb. förl. 1923. 179 s. Ill., kart., litt. Qb. Inb. 3:—.

För var och en som önskar på kortaste tid en allsidig insikt om tre av våra viktigaste
importvaror — de alkaloida njutningsväxterna kaffe, te och kakao — rekommenderas ovanstående
arbete på det livligaste. Det utgör ett av de första försöken i vårt land att följa en
vara icke endast från ursprunget och till den slutliga konsumtionen utan avser även att bibringa
läsaren en rätt uppfattning av marknaden med dessa varor, handelns organisation och teknik
m. m. Även om den i och för sig utmärkta dispositionen ej alltid är strängt följd, är dock
framställningssättet klart och medryckande. De översiktliga produktionskartorna i slutet av
arbetet böra emellertid i en kommande upplaga helt omarbetas efter moderna metoder. O. J—n.

Rittenberg, Max. Hur man finansierar ett affärsföretag. Bearbetning för
sv. förhållanden av Filip Ericson. N. o. k. 1923. 157 s. (Praktiska handb.)
Qia. 3:—, inb. 3:75.

Föreliggande arbete lär ha väckt rätt mycken uppmärksamhet vid sitt utgivande i England.
Anledningen härtill förstår man, då man läst boken. Det märks genast, att här är ej fråga om
något kvacksalveri; man känner, att erfarenhet ligger bakom orden, att det är beprövade
metoder, som här läggas fram i lättfattlig form, och de råd och anvisningar som givas äro sådana,
som om och om igen behöva upprepas. Arbetet vill som helhet visa, hur man bygger upp sin
finansiella byggnad, krediten, samt, vad som ej är mindre viktigt, hur man håller den vid makt
så att den ej ramlar. Man kan endast beklaga, att detta arbete ej kommit några år tidigare.
Många misstag och förluster skulle då säkerligen ha undvikits. Boken bör studeras av varje
köpman och affärsledare och lämpar sig givetvis förträffligt vid förstudier för affärsmannabanan. K. R—dt.

Skogström, Atte. Motorplogar. A. B. 1923. 164 s. Qda. 5:75.

En bok, som ingående redogör för motorplogproblemet, i det en systematisk, rikt illustrerad
framställning lämnas för konstruktionen av olika plogar, såväl i stort sett som beträffande
detaljerna. Motorerna och plogdelarna, skötseln av de förra och själva plöjningsarbetet — allt
genomgås noga, och den, som vill sätta sig ordentligt in i föreliggande fråga, får här god,
sakkunnig handledning. A. Ö—n.



R. Gymnastik, sport, lek och spel.
Uggla, Gustaf o. Bertil. Svenska pojkarnas idrottsbok. [1, 2.] Öberg
& son, Eskilstuna 1922. Ill. Rb. à 1:25.

1. Sommarboken. — 2. Vinterboken.

En trevligt skriven handledning för pojkar i olika för dem lämpade sommaridrotter och
lekar, där särskilt varnas för ett okritiskt eftertagande av alla de äldres idrottsformer. En bra
premiebok, där bl. a. framhålles faran av att låta idrotten för mycket inkräkta på studierna. A—e H—m.



U. Naturvetenskap.
Berg, Bengt. De sista örnarna. Nst. 1923. 176 s. Ill. Ugg. 8:—, i pappbd 10:—, i klotb. 11:—.

Genom valet av ämne — havsörnen — för detta sitt senaste arbete har Bengt Berg ställt
sin kamera och sin penna i naturskyddspropagandans tjänst. Måhända skall den fängslande,
stämningsmättade skildringen av de stolta örnarnas dagliga liv i skären kunna väcka de
obetänksamma förföljarna till inställande av en meningslös ödeläggelse medan ännu tid är. Ej minst
för inskärpande hos ungdomen av kärlek till och respekt för svensk natur bör arbetet kunna
få en stor uppgift. Som vanligt är illustrationsmaterialet höjt över allt beröm. W. B.

Dit vetenskapen hunnit. En populär framställning av naturvetenskapens
landvinningar i våra dagar. Utg. av J. Arthur Thomson. [Övs. fr. eng.] D. 1:h.
1, 2. A. B. 1923. Ill., litt. U. à. 1:75.

D. 1:h. I. Himlavalvets saga.

»Dit vetenskapen hunnit» är ett serieverk som utgives i tjugu häften à kr. 1,75. Dess mål
är »att giva läsaren en klar och exakt bild av den moderna naturvetenskapens viktigaste resultat»
och det är avsett för den »som saknar tid och tillfälle för specialstudier». Programmet är
synnerligen omfattande; såsom ämnen för behandling nämnas sålunda astronomi, fysik och
kemi, biologi och ärftlighetslära, fysiologi och psykologi m. m. Tyvärr nämnes icke vilka
medarbetare utgivaren försäkrat sig om. Att han själv vågat sig på att behandla hela detta
stora område är väl knappast möjligt.

Beträffande häfte 1, som ägnats åt astronomien, måste genast sägas att det förefaller ganska
misslyckat. Man får hoppas att fortsättningen icke blir början lik. Författaren till den
astronomiska uppsatsen är tydligen, vern han nu må vara, varken astronom eller någon förmåga på
det populärvetenskapliga området. Framställningen är i hög grad ofullständig, i det flera av
de viktigaste resultaten mer eller mindre fullständigt förbigås. Så t. ex. den moderna
stellar-statistiken, de epokgörande nya spektroskopiska metoderna för bestämning av stjärnavstånd,
stora delar av teorien för föränderliga stjärnor och dubbelstjärnor, stjärnhopar, spektralklasser,
egenrörelser och zonobservationer. Likaså ha flera av de viktigaste instrumenten ej behandlats,
t. ex. objektivprismat och trådgittret, fotometern m. fl. Vidare är framställningen ytlig och
delvis tämligen intetsägande (särskilt av nebularhypotesen). Felaktigheter förekomma också,
och författaren ger mer än ett vittnesbörd om att han icke aktivt deltagit i några moderna
astronomiska observationer.

En del stilistiska överdrifter och inadvertenser få förmodligen skrivas på översättningens
konto. Likaså den åtminstone på ett ställe meningslösa rubriceringen. Bildmaterialet är
emellertid utmärkt. S. D. W.

D. 1:h. 2. Utvecklingshistorien.

Mot det andra häftet i den nystartade serien kunna i det hela samma allvarliga anmärkningar
riktas, som i fråga om det föregående. Den alltjämt anonyma texten präglas även i
detta fall av en ojämnhet i framställningen och en dilettantism i disposition och stoffval, som
man dess bättre endast undantagsvis möter i nutida populärvetenskaplig litteratur. Endast i
mycket blygsam utsträckning kunna för övrigt de meddelade fäkta få gälla såsom resultat av
den nyaste forskningen. Betecknande är också, att av litteraturanvisningarnas fattiga sex
arbeten fyra äro översättningar, och samtliga hos oss publicerade senast 1918. Översättningen är
någorlunda tadelfri; illustrationsmaterialet däremot gott. Något egentligt allmänbildningsvärde,
som icke vida bättre tillgodoses genom redan förefintlig litteratur å området, kan häftet icke
tillerkännas. I biblioteken har det alltså ingen särskild uppgift. W. B.

Högdahl, Thor. Gammel-Ante. En bok om havsörnen och andra skärgårdens
fåglar. L. H. 1923. 216 s. Ill. Ugg. 7:50.

En serie populärt hållna natur- och djurlivsbilder från Stockholms skärgård, ådagaläggande
vaket öga och god skildringskonst. Särskilt sysselsätter sig förf. med havsörnen — liksom Bengt
Berg — i det lovvärda syftet att söka påverka opinionen för effektivt skyddande av de sista
fåtaliga resterna av havsörnarnas fordom rika stånd, innan det ännu är för sent. Boken försvarar
väl  sin plats i bibliotek, avsedda såväl för äldre som för ungdom. W. B.

Larsson, Robert. Biologiska strövtåg. Kåserande uppsatser. Gle. 1923. 155 s. Ue. 3:25.

Detta nya arbete av den produktive författa/en lämnar liksom sina föregångare i allmänfattlig
form instruktiva redogörelser för nyare forskningsresultat från skilda områden av biologi
och medicin. Boken läses med behållning av en och var. W. B.



V. Medicin.
Simon, M[oritz]. Hur behandlas influensa? En bok om snuva, bösta och
förkylning; om inflammationer och katarrer. W. & W. 1923. 106 s. Veb. 2:50.

»En bok för förkylda» står det på omslaget, och boken innehåller även en hel del nyttiga
och värdefulla råd och upplysningar om snuva, hosta etc. samt om öroninflammation. Förf.
tillråder att i god tid söka läkarehjälp. J. B.



VIKTIGARE NYUTKOMNA ARBETEN.
B. Skrifter av allmänt och blandat innehåll.

Svenska dagbladets årsbok 1924. A. & W. 3:50, inb. 4:75.

C. Religion.

Folke, T. I drakens skugga. Studier i Kinas folkreligion. Diak. 4:50.
Lehmann, E., m. fl. Illustrerad religionshistoria. H. 1. A. B. 3:50.
Lidforss, B. Kristendomen förr och nu. 2 uppl. Framt. 6:—.
Nilsson, M. P. Primitiv religion. 2 uppl. H. G. 5:—.
Wetter, G. P. Kristendomen och hellenismen. H. G. 6:50.

E. Uppfostran och undervisning.

Alfven, J. Trots och egensinne (negativism) hos barn och vuxna. A. B. (Verd. småskr. 270.) 1:—.
Bergqvist, B. J. Våra skolor. En överblick i anledning av skolkommissionens reformförslag. Nst. 4:50.
Gadelius, B. Om barnets psykiska utveckling och själslivets hygien under skolåldern. H. G. 1:25.

F. Språkvetenskap.

Cederschiöld, G. Om ordstäv och andra ämnen. Gb. 3:75.
Ordlista över svenska språket. Utg. av Svenska akademien. 8 uppl. Nst. Inb. 7:50.

H. Skönlitteratur.

Björnsson, B. Arne. En glad gosse. Ny uppl. Nst. 3:75, inb. 4:50.
Galsworthy, J. En man från Devon och andra berättelser. Sv. andelsf. 5:25.
Hesiodos' verk och dagar. Övs. av Elof Hellquist. Gle. 2:50.

Hugo, V. Ruy Blas. Fri. 3:50.
Turgenef, I. Ett adelsbo. Sv. andelsf. 5:—.
— —. Rök. Sv. andelsf. 5:—.
Yeats V. B. Grevinnan Cathleen. Till sv. av Teresia Eurén. Wahledow. 3:75.
————
Berger, H. En katt. En studie med intermezzon. A. B. 7:50.
Karlfeldt, E. A. Kärleksdikter i urval. W. & W. 3:75, inb. 5:25.
Mörne, A. Klas-Kristians julnatt. A. B. 6:50.
Wallenberg, J. Min son på galejan. Ill. av Kurt Jungstedt. A. B. 12:50.

I. Skön konst (med musik och teater).

Kruse, J. Rembrandt. Essayer. Sv. andelsf. 7:50.
Laurin, C. G. Nordisk konst, [2.] Från och med Thorvaldsen till och med von Rosen. Nst. 20:—, inb. 23.
Laurin, C. G. Ros och ris. Från Stockholms teatrar. 3. 1919—23. 14:—, inb. 16:50.
Peterson-Berger, W. P.-B. recensioner. Glimtar och skuggor ur Stockholms musikvärld. 1, 2. Å. & Å. à 5:75.

J. Arkeologi.

Thord-Gray, I. Från Mexikos forntid. Tisell. Inb. 15:—.

K. Historia.

Ferrero, G. Rom, dess storhet och förfall. 4. Augustus' republik. A. B. 7:50.
Schück, H. Rom. En vandring genom seklerna. 1, 2. 2 uppl. H. G. à 14:50.
Sundén, J. M. Härskardyrkan under den romerska kejsartiden. (Sv. humanistiska förb. skr. 33.) Nst. 4:—.
Thærmenius, E. Finlands frihetskamp 1914—1919. A. B. (Verd. småskr. 271.) 1:—.

L. Biografi (med genealogi).

Leijonhufvud, Sigrid. Sophie Adlersparre. (Esseide.) 2. Nst. 7:—.
Rydberg, V. Brev. 1. Viktor Rydbergs och S. A. Hedlunds brevväxling. A. B. 12:—.
Tavaststjerna, K. A. Brev till Nixe. A. B. 4:50.
Wikner, P. Brev. 1. 1851—1869. A. B. (Skrifter II.) 12:—, inb. 15:—.

M. Antropologi och folkkunskap.

Lundqvist, M. Om vår gamla folkmedicin. 1, 2. A. B. (Verd. småskr. 275, 276.) 0:75, 1:—.

N. Geografi.

Mörner, B. Söderhavet. 2. De stora färderna. Vid rikets port. Polynesien. (De geografiska upptäckternas historia 2.) Lb. 7:50.
Richert, J. G. Monaco. Å. & Å. Inb. 12:—.


Skovgaard-Petersen, C. Källsprångens land. Reseskisser och pilgrirnstankar från det heliga landet, 1. Lb. 9:50, inb. 12:50.
Strömbom, S. Egyptisk vinter. Från en resa. Nst. 18:—, inb. 20:50.
Zilliacus, E. Pilgrimsfärder i Hellas. A. B. 7:25.
————
Blekinge-bygder. Årg. 1 (1923). Årsbok utg. av Blekinge hembygdsförbund. Krook. 5:—.
Sjögren, A. Drottninggatan genom tiderna. A. & W. 16:—.
Skåne. Årsbok 1923. Sällskapet Skånes årsbok. 6:—.
Svedelius, Julia. Vår huvudstad, 2. Nst. Inb. 2:60.

O. Samhälls- och rättsvetenskap (med nationalekonomi och statistik).

Handbok i alkoholfrågan, på kungl. maj:ts uppdrag utg. av kungl. skolöverstyrelsen. Nst. 2:80, inb. 3:80.
Hansson, S. Den svenska fackföreningsrörelsen. Tiden. (Landsorg, skriftser. 9.) 3:75.
Lagtima riksdagen. Årg. 18 (1923). A. & W. 2:—.

P. Teknologi.

Hylander, H. Betsning, färgning och ytbehandling av trä. Sv. hantverksorg. (Sv. hantverksorg. yrkeshandb. 8.) 5:—.
Nerén, J., o. Morén, H. Handbok i motorcykelns skötsel och körning. Nst. 10:—.

R. Gymnastik, sport, lek och spel.

Moberg, G. Idrottsrörelsen och idrotten. (Verd. småskr. 274.) A. B. 1:—.

U. Naturvetenskap.

Broman, I. Biologiska kåserier. Saml. 3. Gle. 2:75.
Böving-Petersen, J. O. Djuphavsforskning under ett halft århundrade. A. B. (Verd. småskr. 277.) 0:75.

u. Böcker för barn och ungdom.

Dix, B. M. Flickan som ville bli pojke. W. & W. (De ungas bibl. 1.) Inb. 4:50.
Lofting, H. Doktor Levertran. W. & W. (De ungas bibl. 2.) Inb. 3:50.
————
Gibson, Ch. R. Stora uppfinningar och huru de gjorts. A. B. Inb. 3:50.
— —. Vår trogne slav elektriciteten. A. B. Inb. 3:50.




<chapter name="Sveriges allmänna biblioteksförening
kallas härmed till sitt tionde årsmöte">
SVERIGES ALLMÄNNA BIBLIOTEKSFÖRENING
kallas härmed till sitt
TIONDE ÅRSMÖTE
den 20—21 juni i Hälsingborg.
Efter mötet tre dagars studieresa till Danmark.

Mötet öppnas den 20 juni kl. 12  m. å stadsbiblioteket (Stortorget).

Bland föredragsämnen kunna framhållas Bibliotek och arkiv på skånska
herregårdar (av förste bibliotekarien G. Carlquist), Skånes äldre boktryckerihistoria
(av förste bibliotekarien B. Möller), Ett centralbiblioteks uppgifter och
arbetsmetoder (av biblioteksdirektör T. Døssing och bibliotekarien S. Haugstrup i
Kalundborg), Kongressbibliotekets i Washington bibliografiska kartotek samt dettas
värde för bibliografisk forskning och biblioteksverksamhet (bibliotekarien, fröken
Hilda Lindstedt).

I anslutning till årsmötet anordnas den 22—24 juni en biblioteksstudieresa
på Sjælland (till Kalundborg, Sorö, Slagelse, Köpenhamn). Pris i ett för allt c.
40 kr. Härigenom öppnas för mötesdeltagarna ett utmärkt tillfälle att taga
kännedom om danska biblioteksförhållanden.

Föreningsmedlemmar, som önska ytterligare något ärende behandlat å årsmötet,
böra senast den 7 juni meddela detta till föreningens sekreterare, adress
Barnhusgatan 18, Stockholm. Personer som önska deltaga i studieresan till Danmark
(anmälan bör ske helst före den 7 juni, pass nödvändigt) eller önska anvisning
om logi under mötesdagarna torde vända sig till bibliotekarien fröken Stina
Callmer, Stadsbiblioteket, Hälsingborg.

Stockholm den 30 mars  1924.
Anders Grape
ordförande.
Fredrik Hjelmqvist
sekreterare.





SVENSKA BIBLIOTEK.
Den planerade svenska biblioteksföraren.

Bibliotekens betydelse i kulturens tjänst är i våra dagar sedan länge erkänd.
Men trots att intresset för de bildningsmöjligheter de erbjuda även i Sverige
numera vunnit en allmännare spridning, äro dessa möjligheter ännu långt ifrån till
fullo utnyttjade. Till en del beror detta på, att den intresserade hittills endast
med svårighet kunnat orientera sig inom de olika bibliotekskategorierna och väl
icke så sällan även saknat kännedom om en del biblioteks tillvaro. För att i sin
mån avhjälpa denna brist och tillika främja det samarbete, som redan existerar
biblioteken emellan har Sveriges allmänna biblioteksförening beslutat utge en
handbok över Sveriges bibliotek. I denna handbok komma att upptagas endast de
offentliga biblioteken i vidsträcktaste bemärkelse, d. v. s. sådana bibliotek som med
eller utan inskränkning äro tillgängliga för allmänheten. Härvid komma så långt
utrymmet medger att upptagas ej blott bibliotek som tillgodose vetenskapliga
syften (de stora allmänna och specialbiblioteken samt åtskilliga mer betydande bibliotek
vid institutioner och undervisningsanstalter) utan även i mycket stor utsträckning
de för en bredare publik avsedda stads- och folkbiblioteken. I sistnämnda
avseende är det meningen, att alla svenska städer och alla orter med minst 3,000
invånare skola bli representerade i handboken. Handboken, som beräknas få ett
omfång av omkring 200 sidor och utkommer på sommaren eller hösten detta år,
kan beställas från Sveriges allmänna biblioteksförening, Barnhusgatan 18, Stockholm,
tör ett beräknat pris av kr 5:25 för häftat och kr 6:— för inbundet ex.
(originalband i linneklot). Enär emellertid priset kan sättas icke obetydligt lägre
om en större upplaga upplägges är det av vikt att förutbeställningar med det
snaraste göras å det för detta ändamål föreliggande häfte bilagda brevkort, vilket
även kan användas vid rekvisition av andra av föreningens publikationer.




FOLKBILDNINGSSAKKUNNIGAS FÖRSLAG.
I Statens offentliga utredningar 1924:5 har, som nämndes i föregående häfte,
utgivits den av prof. Lindskog på offentligt uppdrag verkställda överarbetningen
av det av folkbildningssakkunniga den 25 mars 1923 avlämnade betänkandet.

Den kommitté vars arbete härmed slutförts, tillkallades den 7 juli 1920 och
bestod ursprungligen av professor Knut Kjellberg, ordförande, lektor Oscar
Olsson, sekreterare, ledamoten av riksdagens andra kammare Per Nilsson i Bonarp,
förste bibliotekskonsulenten Fredrik Hjelmqvist och A. B. F:s riksstudieledare
kandidat Yngve Hugo. — Efter professor Kjellbergs död 1921 utsågs professor C.
Lindskog i hans ställe till medlem och ordförande.

Betänkandet innehåller först den till grund för förslaget liggande motiveringen,
därefter en sammanfattning av förslaget jämte kostnadsberäkning och slutligen de
reservationer, spm avgivits av hrr Olsson, Hugo och Lindskog. Olssons och
Hugos reservationer omnämnas i det följande. Lindskogs reservation skjuter fram


biblioteksväsendets ordnande som det viktigaste. Då ett fullständigt förverkligande
av de sakkunnigas förslag, förklarar han, »med hänsyn till de långvariga
verkningarna av krisen knappast för närvarande låter tänka sig och ett planmässigt
ordnande av det fria och frivilliga folkbildningsarbetet således endast torde kunna
ske så småningom, får jag såsom min mening framhålla, att det för närvarande
mest angelägna bland de önskemål, som med hänsyn till folkbildningsarbetets
utveckling böra uppställas, är ett rationellt ordnande av våra folkliga bibliotek i
anslutning till det program, som av de sakkunniga framlagts».

I.

De allmänna principerna.

Den åskådning angående folkbildningsarbetets allmänna karaktär och uppgifter,
som ligger till grund för de sakkunnigas förslag, framställes i sina huvuddrag i
ett inledande kapitel om »folkbildningsarbetets uppgifter». Dessutom möter man
framställningar av principiell natur i inledningarna till de olika huvudavdelningarna,
»folkbiblioteken», »föreläsningsverksamheten», »studiecirkelverksamheten», »skolor och
universitet» samt framför allt i det avslutande kapitlet, som behandlar »samorganisation
och statsmedverkan i folkbildningsarbetet». Den grunduppfattning, som sålunda
framträder, kan sammanfattas i följande huvudpunkter:

Folkbildningsarbetet bör ej vara inriktat enbart intellektuellt. Det gäller lika
mycket känslolivet som förståndet, och det bör även inbegripa formerna för
samlivet människorna emellan. Den insats som biblioteken kunna göra för känslolivets
förädlande genom spridande av etiskt och konstnärligt högtstående litteratur,
antydes endast mera i förbigående; likaså den stora betydelse de kunna ha för
förfinande av nöjeskulturen. Men i fråga om både studiecirklar och föreläsningar
understrykes starkt dessa folkbildningsmetoders stora värde för höjande av den
allmänna kulturnivån i samliv och nöjen hos vida kretsar av vårt folk. Den vikt
folkbildningssakkunniga fästa vid de sidor av folkbildningsarbetet, som mera tala
till känslan, visas för övrigt inte minst av den uppmärksamhet, som i avdelningen
om föreläsningar ägnas musiken och sången.

Folkbildràngsarbetet bör vidare så mycket som möjligt grunda sig på eller
uppmuntra till självverksamhet hos de bildningssökande. Upprepade gånger
framhålles att ett bildningsarbete som ej uppfyller detta krav blir ytligt och blott kan
skänka deltagarna halvbildning. Just med hänsyn till denna kardinalpunkt i de
sakkunnigas uppfattning av folkbildningsarbetets uppgifter är det som biblioteken
inta en så central plats i betänkandet. Det är därför också sådan vikt lägges
vid att föreläsningarna skola kombineras med bokförsäljning, bokutlåning och
studiecirkelarbete. Det är därför slutligen som de sakkunniga så starkt framhålla
betydelsen av studiecirkelverksamheten. Deras förslag i fråga om studiecirklarna
går just ut på att de rika möjligheter, som denna form av folkbildningsarbete
innebär för åstadkommande av självverksamhet, må komma till sin fulla rätt.

Folkbildningsarbetet bör va?'a ett område, där alla skola kunna mötas
oavsett vilken samhällsklass de tillhöra och oavsett deras föregående utbildning.
Ett av de främsta målen bör vara att så rikt och så mångsidigt som möjligt
tillhandahålla de medel som kunna skänka objektiv upplysning, vilka frågor det än
gäller och vilka syften de bildningssökande än vilja nå genom sitt bildningsarbete.
Folkbildningsarbetet har ej till uppgift att befrämja någon viss åskådning, i annan

mån än att det bör söka hos så många som möjligt uppväcka medborgarsinne och
känsla för de andliga värdenas betydelse. Folkbiblioteken böra utrustas och
ledas så, att alla — vilken samhällsklass, vilket parti de än tillhöra — må kunna
känna sig hemma där. Inga ensidiga synpunkter få vara bestämmande för bokurvalet.
Biblioteket bör söka nå alla och gagna alla. Föreläsningsanstalterna
böra i möjligaste mån representera olika samhällsgrupper och intressen. De böra
emellertid söka nå sitt mål att föra samman olika klasser och olika åskådningar
ej genom att sorgfälligt undvika brännbara politiska och religiösa ämnen, utan
genom att även i fråga om dem ge tillfälle till objektiv belysning, eventuellt
genom att låta frågorna behandlas av föreläsare med olika ståndpunkter. Studiecirkelverksamheten
har hittills varit statsunderstödd, endast för så vitt den varit knuten
till något riksförbund, och de riksförbund som haft dylik verksamhet på
sina program äro alla klass- eller socialpolitiskt betonade. De sakkunniga önska
öppna möjlighet till statsunderstöd även för fristående, utanför de stora
riksförbunden stående studiecirklar.

Det är klart att folkbildningsarbetet måste tillämpa olika hjälpmedel och olika
metoder, om det gäller att väcka intresse, där sådant förut ej finnes, och att
skapa de förutsättningar för självbildningsarbetet, som utgöras av elementära
färdigheter och kunskaper, eller om det är fråga om att bereda möjligheter till ett
djupare inträngande i något ämne. Intetdera bör emellertid försummas Folkbildningsarbetet
skall ej blott ta sikte på »de många», på den stora allmänheten,
det bör också sätta som sin uppgift att öppna vägarna för det — låt vara
mindretal som är verkligt studie- och forskningsintresserat bland dem, som
i olika avseenden kunna behöva hjälp i sitt självbildningsarbete. Den ena av
dessa båda uppgifter får ej förbises för den andra. Lika väl som det skulle
vara ett stort missgrepp att lägga hela arbetet på en för hög standard, lika väl
skulle det skada, om man satte för snäva gränser för verksamheten och nöjde
sig med sådant, där man kunde vara saker på att få den stora mängden med.
Detta är en bärande idé i biblioteksbetänkandet, vilken bl. a. tar sig uttryck i
förslagen om särskilt statsunderstöd åt bibliotek, som anskaffa lämpliga
handboksamlingar, om samverkan emellan stora och små bibliotek samt i de åtgärder,
som föreslås för att tillgodose behovet av särskild utbildning av bibliotekarierna
vid de större folkbiblioteken. Genom allt detta vill man vinna att varje allvarligt
studieintresse skall kunna bli tillfredsställt och att en var som behöver hjälp och
anvisningar vid sin läsning skall kunna få detta. Vad föreläsningarna angår, ha
de sakkunniga på olika sätt sökt uppmuntra föreläsningsserierna (kurserna), vilka
givetvis som direkt upplysningsmedel ha större värde än de fristående föreläsningarna.
Man har dessutom sökt knyta den populärvetenskapliga föreläsningsverksamheten
organiskt samman med universiteten. Allra mest framträder intresset för en
fördjupning av bildningsarbetet emellertid i försöken att direkt samorganisera
föreläsningsserier med studiecirkelarbete isynnerhet i den form av dylik sam
organisation, som de sakkunniga benämna universitetscirklar och varmed förstås av
universitetslärare eller med dem likställda vetenskapsidkare ledda studiecirklar.

Av det redan sagda torde framgå den vikt de sakkunniga lägga vid samverkan
emellan de olika slagen av bildningsföretag. De betrakta som en av de viktigaste
förutsättningarna för folkbildningsarbetets framgång att den isolering häves, vari
ännu alltjämt — trots allt vad som gjorts eller sagts — de olika grenarna av
folkbildningsarbetet på många håll befinna sig i förhållande till varandra. Någon
tvångssammanslutning vill man visserligen ej förorda, annat än så till vida att alla
statsunderstödda bibliotek inom en och samma kommun skola vara skyldiga att

samråda om bokinköp och tryckning av katalog, dock med rätt att besluta var för
sig. Men man föreslår att staten skall i olika avseenden uppmuntra till ännu
närmare samverkan: i fråga om biblioteksväsendet genom att göra till en viss grad
förmånligt för studiecirkelbiblioteken att söka anslutning till det kommunala eller
som kommunalt fungerande bibliotekssystemet och i fråga om föreläsningar och
studiecirkelverksamhet genom att lämna ett direkt större anslag till med
föreläsningar förbunden studiecirkelverksamhet. Slutligen har man velat trygga denna
samverkan ända upp till den översta ledningen genom att föreslå ett mindre
anslag för i regel årliga konferenser mellan konsulenterna i skolöverstyrelsen och
representanter för folkbildningsorganisationernas centralledningar.

Folkbildningssakkunniga betona starkt att det ej är fråga om någon principiell
omläggning av folkbildningsarbetets allmänna organisation. Denna verksamhet bör
som hittills vara fri och frivillig. Det gäller ju ett arbete bland vuxna, vilka
givetvis själva böra få avgöra både om de vilja studera och vad de vilja studera.
De olika bildningsföretagen böra »organiseras och administreras så, att de
bildningssökande kunna känna att de röra sig på egen mark, där de själva ha del
både i bestämmanderätt och ansvar, där de ha tillfälle att göra sina önskningar
hörda och kunna vänta att dessa i möjligaste mån skola bli tillgodosedda. I
vissa fall kan det vara lämpligast att bildningsföretagen drivas söm ett led i den
kommunala självstyrelsen. I andra fall är det varken önskligt eller ens tänkbart
med kommunal drift. Där måste man i huvudsak bygga på de enskilda
sammanslutningarna. Vare sig det är fråga om den ena eller andra organisationsformen,
bör emellertid den allra största vikt läggas vid att söka motarbeta uppkomsten
av en 'folkbildningsbyråkrati' för vilken själva organisationen — den må vara
av statlig, kommunal eller föreningsnatur — är huvudsaken och som ej tillräckligt
beaktar den studieintresserade allmänhetens olikartade och växlande behov.

De särskilda folkbildningsorganisationerna böra i största möjliga utsträckning
fritt få välja sina arbetsformer och ordna sin verksamhet. De inskränkningar i
deras självbestämningsrätt, som av de sakkunniga föreslagits, avse också endast
sådana bestämmelser, som äro oundgängligen nödvändiga med hänsyn till den
bildningssökande allmänhetens eget intresse eller till den kontroll över
statsunderstödens användning, som staten givetvis ej kan frånhända sig. Inom den sålunda
antydda ramen bör full rörelsefrihet lämnas de särskilda organisationerna. Det
svenska folkbildningsarbetet har vuxit upp under fria former, och friheten är en
av de grundprinciper, på vilka detta arbete allt framgent måste bygga.»

II.

Folkbiblioteken.

Genom 1912 års biblioteksförordning genomfördes med hänsyn till statsbidraget
en uppdelning av de i det allmänna folkbildningsarbetets tjänst arbetande
biblioteken i å ena sidan de s. k. folkbiblioteken, som antingen tillhöra kommuner
eller stå under ett visst kommunalt inflytande (kommunen utser en styrelsemedlem
och en granskningsman), å andra sidan de till riksförbund för biblioteksverksamhet
genom studiecirklar anslutna s. k. studiecirkelbiblioteken. Med vissa modifikationer
ha också folkbildningssakkunniga utgått från denna uppdelning. I anslutning till
den begränsning, de sakkunniga ansett sig böra ge sin uppgift — att endast
omfatta arbetet bland de vuxna — ha de emellertid härvid så gott som helt och hållet
sett bort från skolbiblioteken. Frågan om dessas organisation anse de böra

överlämnas till skolöverstyrelsen att utreda. De ha endast framhållit några allmänna
synpunkter rörande förhållandet emellan skolbiblioteket och folkbiblioteket. En
fråga, som de därvid särskilt tagit upp till behandling, är bestämmelsen att
statsunderstött folkbibliotek får inrymmas i för undervisning avsedd skollokal, endast
för så vitt särskilt skolbibliotek även finnes. Denna bestämmelse anse de böra
upphävas, eftersom den ej har något värde för det som framför allt är av vikt:
bibliotekets inordnande som ett organiskt led i skolans undervisning, och då den i ett
och annat fall föranlett vissa olägenheter.

Det mål, som de sakkunniga vilja nå genom sina förslag rörande folkbiblioteksväsendet,
är att dels befordra en mera effektiv och mera kvalificerad
biblioteksverksamhet inom såväl folkbibliotek som studiecirklar, dels foga stora och små
bibliotek samman i ett system, där de större kommunerna med sina större bibliotek
och sin mera utbildade bibliotekspersonal understödja biblioteksverksamheten inom
mindre väl utrustade kommuner. I fråga om medlen att nå detta mål ha de —
på samma gång som de i vissa grundfrågor följt rent svenska utvecklingslinjer —
i mycket stor utsträckning tillgodogjort sig de erfarenheter som vunnits under de
senaste årens synnerligen framgångsrika arbete i vårt grannland Danmark.

Den 5 mars 1920 blevo bestämmelserna angående danska statens understödjande av
folkbiblioteksväsendet kodifierade i en lag, som dock skulle inom tre år föreläggas riksdagen för
revidering. Och i början av år 1923 blev lagen med endast några detaljändringar under
anslutning från alla partiers sida på nytt stadfäst för ytterligare tre år.

Bestämmelserna ha förut refererats i Biblioteksbladet (1920, s. 178 ff, 1923, s. 17). Här
skall därför endast ges ett kort sammandrag av de punkter, där den danska lagen tjänat som
mönster för de sakkunnigas förslag.

Statsanslaget utgår i form av dels ett grundtillskott till alla statsbidragsberättigade bibliotek,
dels ett extra tillskott till bibliotek, som uppfylla vissa villkor.

Grundtillskottet utgår med hälften av sådana ortsbidrag för det förflutna året, som hava
fast karaktär. Som ortsbidrag betraktas även anskaffandet av särskilda till bibliotekets bruk
bestämda lokaler, eventuellt med ljus och värme, efter av biblioteksdirektören (motsvarar förste
bibliotekskonsulenten godkänd värdering. Ortsbidraget skall utgöra minst 50 kronor.

Extra tillskott kan lämnas: a) med intill 1/8 av ortsbidraget till bibliotek, som har
kostnadsfri utlåning; b) i fråga om städer och stadsliknande orter med intill 1/8 av ortsbidraget till
bibliotek, som har kostnadsfritt tillgängligt läsrum med handbibliotek och bibliotekarisk
vägledning, samt i fråga om landsbygden likaledes med intill 1/8 till bibliotek, som ha
kostnadsfritt tillgänglig handboksamling, vid vars begagnande hjälp lämnas; c) med intill 1/8 av
ortsbidraget till bibliotek, som utvidgar sin verksamhet utöver den egna kommunen till den
kringliggande trakten; d) med intill hälften av utgifterna till bibliotekarisk hjälp. Det samlade
beloppet av alla dessa statsbidrag får ej för en och samma kommun överstiga 15,000 kronor
och får ej överstiga ortsbidraget.

Jämte de ovan omtalade understöden kan särskilt anslag utgå till s. k. centralbibliotek,
varmed förstås bibliotek, som ha till uppgift att jämte sin verksamhet i den egna kommunen
supplera de lokala biblioteken inom ett större område genom direkta lån av upplysande
litteratur, genom vandringsbibliotek och genom biblioteksteknisk hjälp. Det extra belopp, som kan
utgå som statstillskott till ett dylikt bibliotek i dess egenskap av centralbibliotek, kan uppgå
till 8,000 kronor.

I fråga om bibliotek, vars statsbidrag uppgår sammanlagt till 2,000 kronor eller därutöver,
skall bibliotekariens person och avlöning godkännas av biblioteksdirektören i enlighet med
regler, som fastställas av ministern. Beträffande centralbiblioteken är i motsvarande fall
ministerns godkännande erforderligt.


Bibliotekslagens ovan återgivna bestämmelser avse ej Köpenhamns kommunbibliotek.
Anslaget till detta skulle bestämmas genom ett särskilt beslut i varje års »finanslov». Det utgår
för närvarande med 99,000 kronor.

Även andra större kommuner än Köpenhamn, där biblioteksväsendet nått en sådan omfattning,
att den av lagen föreskrivna maximigränsen måste anses oproportionerligt Iag, kunna i
likhet med huvudstaden få särskilt statsanslag beviljat för sitt biblioteksväsen.

a. De kommunala eller som kommunala fungerande folkbiblioteken.

De sakkunniga ha i fråga om folkbiblioteken föreslagit en väsentlig höjning
av maximigränsen upp till 10,000 kronor. De ha vidare förordat införande även i
Sverige av ett system, bestående av »grundunderstöd» och »tilläggsunderstöd» och
avsett att befrämja en mera kvalificerad biblioteksverksamhet med hänsyn å ena
sidan till bibliotekets uppgift som källa för faktisk upplysning genom ett välförsett
handbibliotek, å andra sidan till behovet av sakkunnig hjälp vid användning av
biblioteket. Vid formuleringen av de nya bestämmelserna ha de sakkunniga dock
varit angelägna om att intet bibliotek skall bli sämre ställt än förut. De ha
därför givit de små biblioteken en mera gynnad ställning än den de ha enligt den
danska bibliotekslagen. Vidare ha de sakkunniga beträffande dessa små bibliotek
— sådana vilkas statsbidrag ej överstiger 400 kronor — ej velat frångå den inom
svenskt folkbiblioteksväsende hittills härskande principen, att statsbidraget skall utgå
i form av inbundna böcker. Ju mindre ett bibliotek är, desto större betydelse
ha givetvis i dess budget utgifterna för bokinköp och inbindning. Om statsbidraget
åter överstiger 400 kronor men ej uppgår till 2,000 kronor, skall hälften dock
minst 400 kr. utgå i form av inbundna böcker. Om det uppgår till 2,000
kronor, skall det helt utgå kontant.

De sakkunniga föreslå, att grundunderstödet utgår intill 400 kronor, det
nuvarande maximum, med lika stort belopp som det tillskott, som för bibliotekets
utveckling och vård under det år, för vilket statsbidrag begäres, lämnas från annat
håll, samt över 400 kronor, med hälften av det belopp, varmed ortsbidraget
överskjuter nämnda summa, dock med sammanlagt högst 10,000 kronor. Ortsbidraget
skall vara kontant med det undantag, att för kostnadsfritt upplåten lokal, som är
enbart avsedd för biblioteket, på av skolöverstyrelsen närmare föreskrivna villkor
ett belopp får medräknas, som kan anses motsvara skälig hyra, vilket belopp dock
ej får överstiga hälften av det samlade ortsbidraget.

Ortsbidraget skall som hittills uppgå till ett kontant belopp av minst 40 kronor.

De särskilda tilläggsunderstöden som kunna utgå antingen var för sig eller
båda tillsammans, avse det ena läsrum och handboksamling, det andra avlöning
åt egentlig bibliotekspersonal.

Tilläggsunderstödet för läsrum och handboksamling skall utgå a) för städer,
köpingar och municipalsamhällen med en fjärdedel av det belopp, varmed
ortsbidraget överskjuter 400 kronor, till bibliotek, som har ett för allmänheten
tillgängligt läsrum, vilket under sakkunnig ledning hålles öppet minst två
eftermiddagstimmar varannan vardag (givetvis å tid, som är lämplig för den stora
allmänheten) och är försett med en handboksamling, vars sammansättning godkännes av
förste bibliotekskonsulenten, samt b) för övriga kommuner likaledes med en
fjärdedel av det belopp, varmed ortsbidraget överskjuter 400 kronor, till bibliotek, som
har en handboksamling, vars sammansättning godkännes av förste bibliotekskonsulenten
och vid vars begagnande vägledning lämnas.

Tilläggsunderstödet för avlöning till bibliotekspersonal skall utgå med en tredjedel
av den till egentlig bibliotekspersonal utgående ersättningen, dock endast
för så vitt denna ersättning utgör en faktisk utgift och är till sitt belopp av
skolöverstyrelsen prövad och godkänd, varvid statens tilläggsunderstöd till ersättning
åt bibliotekarisk hjälp ej må överstiga en fjärdedel av bibliotekets samlade statsbidrag.
Endast ett kommunalt folkbibliotek kan få understöd inom en och samma
kommun, varvid man, om kyrklig och borgerlig kommun icke sammanfalla, skall
lägga till grund den borgerliga kommunen. Grundunderstödet jämte tilläggsunderstöden
till ett bibliotek under ett år får ej överstiga det belopp, som för samma
år från annat håll än staten anskaffas till biblioteket i fråga.

I fråga om kommunala bibliotek med 2,000 kronor eller därutöver i statsbidrag
föreslås, att bibliotekariens kompetens skall efter av skolöverstyrelsen
utfärdade allmänna föreskrifter prövas och godkännas av förste bibliotekskonsulenten.
Vid inredning av nya för biblioteket enbart avsedda lokaler, för vilka hyran
uppgår eller beräknas till minst 400 kronor, skola planerna på förhand
underställas bibliotekskonsulenterna för granskning. I fråga om den nu gällande
föreskriften om bibliotekets öppethållande, att biblioteket regelbundet vissa tider i
veckan kostnadsfritt skall hållas tillgängligt för allmänheten, har man föreslagit
de ändringar, att i stället för det till sin innebörd något oklara uttrycket »vissa
tider i veckan» sättes: »minst en gång i veckan» samt att öppethållandet under
sommarmånaderna må enligt regler, som skolöverstyrelsen äger bestämma, kunna
vid mindre bibliotek begränsas till en gång var fjortonde dag.

Den nu gällande bestämmelsen att böcker av osedligt innehåll ej må med
statsunderstött bibliotek införlivas, vilja de sakkunniga ersätta med en
bestämmelse, som kan bli mera effektiv. De föreslå, ait bibliotek, vars bokurval
står på avgjort låg nivå — varvid bedömandet bör ske ej blott ur moralisk utan
också ur konstnärlig synpunkt — och vilket ej ställer sig till efterrättelse de
anvisningar, som förste bibliotekskonsulenten med hänsyn härtill lämnar, må av
skolöverstyrelsen kunna fråntagas rätt att erhålla statsbidrag, så länge ej vederbörlig
ändring skett. De betona att en formulering av denna natur ej innebär någon
»avtrubbning» av bestämmelsens innebörd. Den griper tvärtom vidare, på samma
gång som den är smidigare i tillämpningen och därigenom kan bli mera effektiv.
Ytterst måste det emellertid — det understrykes starkt — bli bibliotekarien som
har att tillse, att ej biblioteket tillhandahåller »en omogen och okritisk ungdom»
litteratur av sådan art, att man måste vara förvissad därom, att den eggar
drifterna och ger fantasilivet en osund riktning. Det moment i författningen, som
handlar om folkbibliotekens styrelses skyldighet med hänsyn till populärmedicinska
arbeten av ett visst slag, har därför ändrats till att gälla överhuvuvud litteratur,
som är av beskaffenhet att i sedligt avseende kunna inverka skadligt, om den
sättes i händerna på unga och omogna läsare. Dylik litteratur bör naturligtvis
inte i ett offentligt bibliotek genom utlåning eller på annat sätt hållas tillgänglig
för personer, som ej kunna anses besitta erforderlig mognad.

Den samverkan mellan stora och små bibliotek eller rättare mellan stora och
små kommuners bibliotek, som enligt de sakkunnigas mening är enda sättet att
utan alltför betungande kostnader göra det möjligt för de studieintresserade att
få tillgång till de böcker, som de kunna behöva, ha de tänkt åstadkommen
på två vägar. Å ena sidan ha de föreslagit, att kommuner, där biblioteken få
8,000 kronor eller därutöver i statsbidrag, skola vara skyldiga att kostnadsfritt
hålla sina bibliotek tillgängliga för utlåning även för personer boende utanför
vederbörande kommun inom ett av skolöverstyrelsen föreskrivet område. Å andra

sidan ha de — även här följande danska förebilder — föreslagit införande av
en påbyggnad över de egentliga folkbiblioteken: de s. k. centralbiblioteken.

Det förra slaget bibliotekDe skulle möjligen kunna kallas distriktsbibliotek. erhålla intet särskilt anslag utöver det understöd,
som tillkommer dem efter de vanliga reglerna för folkbibliotek. I andra
avseenden skola de emellertid intaga en särställning. De skola sålunda ej vara
underkastade inspektion av bibliotekarie vid centralbibliotek eller folkskolinspektör
utan skola inspekteras direkt av bibliotekskonsulenterna. I sammanhang härmed
står också att det i professor Lindskogs överarbetning föreslås, att de liksom
centralbiblioteken skola insända sin ansökan om statsbidrag direkt till
skolöverstyrelsen och ej som övriga folkbibliotek till vederbörande länsstyrelse.Genom ett förbiseende har ej motsvarande ändring vidtagits i sammandraget, där den
tidigare formuleringen bibehållits, som ålägger alla folkbibliotek — bortsett från
centralbiblioteken — att till länsstyrelsen ingiva sin ansökan om statsbidrag. Det är här emellertid fråga
om en detalj av ytterst ringa betydelse.

De uppgifter, som böra tillkomma centralbiblioteken, skola vara att inom ett
av Kungl. Maj:t bestämt område, i regel sammanfallande med ett län, supplera
de lokala bibliotekens arbete genom direkt och kostnadsfri utlåning av böcker,
som behövas i studiesyfte, genom utsädande av vandringsbibliotek och genom
biblioteksteknisk vägledning enligt närmare föreskrifter, som Skolöverstyrelsen har
att utfärda. Tillika bör man kunna inom dess personal finna lämpliga biblioteksinspektörer,
som kunna vara de mindre bibliotekens föreståndare till hjälp under
sina inspektionsbesök. Efter hand som centralbibliotek upprättas bör därför, anse
de sakkunniga, den folkskolinspektörerna åliggande inspektionen av folk- och
studiecirkelbiblioteken överflyttas till chefen för centralbiblioteket eller annan lämplig
person inom centralbibliotekets personal.

Som biblioteksförhållandena för närvarande gestalta sig i vårt land äro två utvägar
tänkbara för utbyggandet av en centralbiblioteksorganisation. I flera av de städer, som äro eller
tidigare varit stiftstäder, finnas gamla bibliotek, alla utom ett knutna till högre allmänna
läroverk och delvis av mycket stort värde. Beträffande dessa bibliotek har staten givna intressen
att tillvarataga. Här finnas stora mängder av böcker, som äro värda uppmärksamhet ur
bokmuseisynpunkt. Här finnes ofta rikt material för lokalhistoriska studier. Genom inköp för
läroverkets behov, genom gåvor av stat och enskilda har här slutligen inom olika
vetenskapsgrenar samlats litteratur, som, jämte det att den är av värde för vetenskapsmannen, ofta kan
finna användning även utanför de vetenskapligt utbildade fackmännens kretsar. Dessa
»stiftsbibliotek» äro för närvarande i allmänhet inte så förvarade och äro inte heller i fråga om sin
ledning så tillgodosedda som de borde vara för att fullt kunna utnyttjas. Vilka åtgärder som
böra vidtagas beträffande dessa bibliotek och inte minst hur de skola kunna göras till centraler
för biblioteksverksamheten inom större distrikt äro frågor, som behandlats i det utlåtande, som
avlämnats av en särskild kommitté, de s. k. »biblioteksakkunniga», vilka framlagt förslag att
på grundval av de gamla stiftsbiblioteken uppbygga en organisation av s. k. »landsbibliotek»Se Betänkande och förslag angående läroverks- och landsbibliotek, tryckt i Statens
offentliga utredningar 1924:7, pris i bokhandeln 10 kr.
Dessa, vilkas drift skulle till största delen bekostas av staten, men vilka i sig skulle upptaga
även vederbörande stads folkbibliotek, skulle intaga en mellanställning mellan de rent
vetenskapliga biblioteken och folkbiblioteken. Jämte det att landsbiblioteken skola göra tjänst som
lokala bibliotek för stad och läroverk, för folkbildning och vetenskapligt arbete, är det tillika
föreslaget, att de skola ha de uppgifter, som böra tillkomma centralbiblioteken.

I främsta rummet bland de bibliotek, som kunna tänkas bilda grundval för landsbibliotek,
finner man Linköpings, Strängnäs, Växjö, Västerås och Skara stiftsbibliotek. I andra hand

komma stiftsbiblioteken i Karlstad, Härnösand, Visby och Kalmar. Ehuru inga staten tillhöriga
gamla bibliotek finnas i Luleå och Umeå, ha bibliotekssakkunniga förordat, att staten borde
även i dessa städer upprätta landsbibliotek, då de lokala biblioteksresurserna i övre Norrland
äro så svaga, att det ej synts dem möjligt på annat sätt kunna få biblioteksförhållandena
tillfredsställande ordnade i dessa delar av landet.

Bibliotekssakkunniga ha föreslagit, att statens anslag till landsbiblioteken skulle utgå dels till
bokinköp, inbindning och vissa expenser m. m., dels till avlöning av en bibliotekarie och en
vaktmästare vid vart och ett landsbibliotek samt av en amanuens vid de större landsbiblioteken.
Anslaget till bokinköp m. m. föreslås till 10,000 kronor för år och bibliotek, utom i fråga om
biblioteken i Kalmar och Visby, där man ansett det kunna begränsas till 6,000 kronor.
Bibliotekarien föreslås placerad i lönegraden B 14 utom i Kalmar och Visby, där B 13 anses
måhända kunna vara tillräckligt, vaktmästaren i B 1. I och för arvoden åt amanuenser föreslås
ett gemensamt förslagsanslag högst 10,000 kronor. Slutligen föreslås ett anslag å extra stat för
konservering av äldre bokbestånd att utgå med 25,000 kronor för år under 5 års tid. Kostnaden
för uppvärmning, belysning och renhållning föreslås skola bestridas av vederbörande kommun,
likaså arvode åt de ytterligare biträden, som kunna behövas, t. ex. för öppethållande under
eftermiddagarna. Då ju landsbiblioteket på samma gång skall tjänstgöra som lokalt
folkbibliotek i vederbörande kommun, följer därav att något statsunderstöd ej kan tänkas utgå
till ett kommunalt eller som kommunalt fungerande folkbibliotek i städer, där landsbibliotek
är upprättat.

Det finnes emellertid även andra bibliotek än de ovan nämnda staten tillhöriga
stifsbiblioteken, med vilkas hjälp man med fördel skulle kunna uppbygga en
centralbiblioteksorganisation. Det är de stora kommunernas folkbibliotek, De större kommunala biblioteken
äro ju redan försedda med en hel del av den litteratur, som är av nöden i ett centralbibliotek.
Deras ledning är genom egen verksamhet fullt förtrogen med ett folkbiblioteks uppgifter. Med
en ökning av statsunderstödet, vilken torde kunna begränsas till ett jämförelsevis ringa belopp,
bland annat därför att man för detta ändamål synes kunna räkna på anslag även från
landsting, bör det bli möjligt för ett dylikt bibliotek att skaffa den ytterligare utrustning med hänsyn
till böcker och arbetskraft, som kan behövas för att det skall kunna göra tjänst som ett
centralbibliotek.

De båda linjerna för utbyggande av en centralbiblioteksorganisation behöva emellertid ej
utesluta varandra. I vissa delar av landet kan den ena vara att föredraga, i andra den andra.
Där staten sedan gammalt har ett stort och värdefullt bibliotek, som ställer ofrånkomliga krav på
ökade anslag, om det ej skall förfaras, kan det ligga närmast, att centralbiblioteket organiseras
som ett väsentligen av staten underhållet »landsbibliotek». Där åter det redan nu finnes ett väl
utrustat stadsbibliotek eller där förutsättningarna måste anses vara för handen för åstadkommande
av ett dylikt, synes det vara misshushållning, om ej staten skulle begagna sig av den möjlighet,
som där erbjuder sig, att med jämförelsevis ringa kostnader för staten bygga upp ett
centralbibliotek på grundvalen av det kommunala folkbiblioteket.

De län, där man snarast synes kunna tänka sig den senare av de båda ovan framställda
utvägarna föredragen, äro Stockholms (med Stockholms blivande stadsbibliotek som centrum),
Uppsala län (Uppsala stadsbibliotek), Jönköpings län (Jönköpings stadsbibliotek), Blekinge
(Karlskrona stadsbibliotek), Kristianstads (Kristianstads stadsbibliotek), Malmöhus (Malmö eller
Hälsingborgs stadsbibliotek, eventuellt båda), Hallands (Halmstads stadsbibliotek), Göteborgs och
Bohus läns (Dicksonska folkbiblioteket i Göteborg), Älvsborgs (Borås stadsbibliotek), Örebro
(Örebro stadsbibliotek), Kopparbergs (Falu allmänna bibliotek), Gävleborgs (Gävle stadsbibliotek),
Jämtlands (Jämtlands bibliotek i Östersund). I Östergötlands län (liksom i Malmöhus) finnas
två bibliotek lämpliga till centralbibliotek: Linköpings stifts- och Norrköpings stadsbibliotek.
Även om det förra givetvis med det snaraste böl utvecklas till »landsbibliotek», synas också i
fråga om detta län vissa skäl tala för att man där förr eller senare upprättar två centralbibliotek.

Tillsvidare ha dock de sakkunniga ansett sig böra utgå från att endast ett centralbibliotek
upprättas inom ett och samma län.

I några fall kan det vara tveksamt, vilkendera utvägen som är lämpligast, t. ex. i fråga om
Värmlands län, där Karlstad jämte ett stiftsbibliotek, som dock ej hör till de större, har ett
välskött stadsbibliotek. Liknande, om ej fullt enahanda, äro förhållandena i Kalmar och
Gotlands län. Av annan anledning kan tveksamhet uppstå beträffande de båda nordligaste länen.
Folkbildningssakkunniga anse det dock ej kunna vara alldeles uteslutet att man även här kan
bygga på folkbiblioteken. De vilja emellertid överhuvudtaget starkt framhålla, att det givetvis
ej är något principiellt hinder för att staten — om särskilda skäl kunna anses föreligga — låter
ett på grundvalen av ett kommunalt folkbibliotek uppbyggt centralbibliotek i en framtid övergå
till att bli ett landsbibliotek.

För att ett kommunalt folkbibliotek må godkännas som centralbibliotek anse
de sakkunniga böra fordras, att det skall vara försett med ett läsrum, som har
ett väl valt handbibliotek och som hålles öppet på för allmänheten lämplig tid
alla vardagar både för- och eftermiddagen, att dess bokbestånd även i övrigt är
tillfredsställande till omfattning och sammansättning, att det har en
bibliotekstekniskt väl utbildad chef samt att vid biblioteket finnes anställt åtminstone ett
bibliotekstekniskt väl utbildat biträde.

Dessutom ha följande begränsande bestämmelser föreslagits:

att i län, där landsbibliotek finnes upprättat, ej ett kommunalt folkbibliotek
får antagas till centralbibliotek;

att endast ett kommunalt folkbibliotek må för ett och samma län antagas till
centralbibliotek; samt

att under ett och samma år högst tre nya centralbibliotek må antagas.

Till ett centralbibliotek må utöver det understöd, som tillkommer detsamma
efter bestämmelserna angående statsunderstöd till kommunala eller som kommunala
fungerande folkbibliotek, utgå ett särskilt centralbiblioteksanslag utgörande
5,000 kronor för år, vartill kommer ett särskilt anslag för inspektionsresor om
högst 1,000 kr.

I sammanhang med förslaget att central- och landsbiblioteken skola överta
vandringsbiblioteksverksamheten, föreslå de sakkunniga att de nu till vissa förmedlingsanstalter för
vandringsbibliotek utgående understöden skola fortfarande under de i kungl. kung. den 31
december 1920 (nr 948) föreskrivna villkoren utgå till Västra Sveriges folkbildningsförbund med
högst 2,000 kronor, till Centralbyrån för populära vetenskapliga föreläsningar i Lund med
högst 1,000 kronor, till folkbiblioteket i Luleå med högst 1,800 kronor och till
Folkbildningsförbundet i Stockholm med högst 6,200 kronor, dock till vart och ett särskilt av de tre
förstnämnda anstalterna endast så länge ej central- eller landsbibliotek upprättats i respektive
Göteborgs och Bohus län, Skåne och Norrbottens län samt till Folkbildningsförbundet, endast
så länge ej central- eller landsbibliotek upprättats i minst 20 av rikets län.

b. Genom studiecirklar och andra föreningar bedriven folkbiblioteksverksamhet.

Det andra slaget av folkbibliotek, som för närvarande kunna erhålla statsunderstöd,
är som bekant de s. k. studiecirkelbiblioteken. I ett stort antal fall är
dock detta uttryck blott ett namn utan reell innebörd. Flera studiecirkelbibliotek
äro blott vanliga föreningsbibliotek. De sakkunniga, som ej anse att man bör
fasthålla vid fiktionen att alla de till riksförbunden anslutna biblioteken få
statsunderstöd i egenskap av studiecirkelbibliotek, ha föreslagit som rubrik: Genom
studiecirklar och andra föreningar bedriven folkbiblioteksverksamhet.

Deras förslag gå ut på att understöd av statsmedel i och för folkbiblioteksverksamhet
må utgå till studiecirklar och övriga föreningar, för så vitt föreningen i
fråga antingen är ansluten till och ansöker om statsbidrag genom riksförbund, som
omfattar minst 20,000 medlemmar och vilkets utgifter för biblioteksverksamhet
närmast föregående år uppgått till minst 6,000 kronor, eller också ansöker genom
det statsunderstödda kommunala eller som kommunalt fungerande folkbiblioteket i
vederbörande kommun eller genom landsbiblioteket i kommuner, där sådant upprättats.

På samma gång som de sakkunniga sålunda inte längre föreskriva som villkor
att den här ifrågavarande biblioteksverksamheten nödvändigt skall vara knuten till
studiecirklar, ha de å andra sidan velat avväga villkoren för understödet så, att en
planmässig studiecirkelverksamhet skall bli särskilt uppmuntrad. De föreslå därför
att statsunderstödet må utgå:

(a) i fråga om sådant bokinköp (inkl. bindning), som står i direkt sammanhang
med en studiecirkels planmässigt ordnade studiearbete, omfattande minst 10
sammanträden om året, med högst samma belopp, som studiecirkeln under närmast
föregående år av andra än statsmedel använt för inköp och inbindning av böcker,
avsedda för studiearbete av ovan angiven art; dock med högst 400 kronor för år
och studiecirkel;

(b) i fråga om övrig av förening bedriven biblioteksversamhet — däri
inneslutet bokinköp av annan art än den nyssnämnda — med högst hälften av det
belopp, som föreningen under närmast föregående år av andra än statsmedel
använt för nämnda ändamål (alltså ej som nu endast för inköp och inbindning av
böcker samt med viss begränsning för tryckning av katalog, utan för alla
biblioteksutgifter), dock att statsunderstöden till ett riksförbunds bibliotek inom en och
samma kommun sammanlagt ej få överstiga 1,000 kronor för år.

Utgifterna skola vara faktiska, ej fingerade, och arvodet till bibliotekarie får ej
medräknas till högre belopp än som kan prövas skäligt med hänsyn till omfattningen
av bibliotekets verksamhet. Slutligen föreslås att kostnad för lokal får
medräknas, endast om lokalen i fråga är enbart avsedd för biblioteket och för så
vitt den ej befinnes olämplig.

Till förening, som är ansluten till och ansöker om statsbidrag genom riksförbund
av ovan angiven beskaffenhet, må statsunderstöd utgå för biblioteksverksamhet,
oberoende av det statsbidragsbelopp, som i kommunen i fråga tilldelas det
kommunala folkbiblioteket, och likaledes oberoende av, om där finnes upprättat ett
landsbibliotek.

Till förening, som ansöker om statsbidrag genom landsbibliotek eller genom
kommunalt folkbibliotek, som för året i fråga åtnjuter 10,000 kronor i statsbidrag,
må endast sådant statsunderstöd utgå, som avser den ovan under a omnämnda
särskilt kvalificerade studiecirkelverksamheten.

Det sammanlagda beloppet av å ena sidan det till det kommunala eller som
kommunalt fungerande folkbiblioteket utgående statsunderstödet, å andra sidan
statsunderstöd till föreningar, vilka ansöka genom det kommunala folkbiblioteket,
får, för så vitt detta senare understöd ej avser studiecirkelverksamhet av den nyss
nämnda mera kvalificerade arten, i en och samma kommun och för ett och
samma år ej överstiga 10,000 kronor.

Bland villkoren, som skola i övrigt gälla, må särskilt framhållas, att boklånen
alltid skola vara avgiftsfria.

I fråga om anslaget till studiecirkelbiblioteken har kommitténs sekreterare lektor Olsson
kommit med en reservation som utmynnar i följande förslag:

1. Understöd av statsmedel för biblioteksverksamhet må utgå till studiecirklar eller studiecirkelbibliotek,
som äro anslutna till och söka statsanslag genom riksförbund med minst 20,000
medlemmar. Riksförbundets utgifter för biblioteksverksamhet närmast föregående år skall ha
uppgått till minst 6,000 kronor.

2. Studiecirkelbibliotek, till vilket är ansluten åtminstone en studiecirkel med regelbundna
sammankomster varje månad under vinterhalvåret — sammanlagt minst sex under arbetsåret för
på landsbygden arbetande studiecirkel och minst tio för i stad, köping eller municipalsamhälle
arbetande cirkel — må uppbära statsanslag med högst samma belopp som biblioteket under
nännast föregående år använt av andra än statsmedel för sin verksamhet, dock att statsbidraget
ej får överstiga 1,000 kronor för år och bibliotek eller, om ett riksförbund har flera bibliotek
inom samma kommun, för år, riksförbund och kommun.

3. Annat studiecirkel- eller föreningsbibliotek må uppbära statsanslag med högst hälften
av det belopp, som föreningen under närmast föregående år använt av andra än statsmedel   för
sin verksamhet, dock att statsbidraget ej får överstiga det belopp som i 2 angives.

4. Till studiecirkels bokinköp må, oavsett om vederbörande studiecirkelbibliotek uppnått
den i 2 bestämda maximigränsen, utgå statsanslag med högst samma belopp som studiecirkeln
under närmast föregående år av andra än statsmedel använt för inköp och inbindning av böcker,
då dessa bokinköp stå i direkt sammanhang med en studiecirkels planmässiga arbete, omfattande
minst 10 sammanträden om året. Sådant anslag får dock ej överskrida 400 kronor.

c. Samverkan mellan de olika biblioteken inom en kommun.

Föreståndarna för alla inom en kommun arbetande statsunderstödda bibliotek
skola minst två gånger om året sammankomma på kallelse och under
ordförandeskap av föreståndaren för det kommunala folkbiblioteket eller landsbibliotekarien i
och för överläggning om bokinköpsförslag, tryckning av gemensam katalog och
andra frågor, där samverkan kan synas önsklig. Beslutanderätten tillkommer dock,
om ej annan överenskommelse träffats, de särskilda bibliotekens styrelser. I
kommuner, där såväl landsbibliotek som statsunderstött kommunalt folkbibliotek saknas,
skola föreståndarna för de statsunderstödda föreningsbiblioteken inom sig utse en
ordförande, som har att sammankalla mötena och leda förhandlingarna.

Förening som deponerar sina böcker i ett statsunderstött kommunalt folkbibliotek
eller i ett landsbibliotek eller ställer sitt bibliotek helt under det kommunala
folkbibliotekets eller landsbibliotekets ledning, må, vare sig den ansöker om
statsbidrag genom detta eller genom ett riksförbund, fritagas från skyldighet att själv
avgiva redogörelse för sitt biblioteks verksamhet. Det åligger i sådant fall
styrelsen för det kommunala folkbiblioteket eller landsbiblioteket att i detta biblioteks
årsredogörelse redovisa för de böcker, som på nämnda sätt under året övertagits
av detsamma.

d. Den centrala ledningen av folkbiblioteksväsendet.

De sakkunniga föreslå upprättandet av en ny bibliotekskonsulentbefattning med
samma löneförmåner som andre bibliotekskonsulenten. Minst en av de tre
bibliotekskonsulenterna bör ha genom egen tjänstgöring förvärvad kännedom om de
vetenskapliga bibliotekens metoder. Vidare framhålles som önskvärt att det också
bland dem finns någon med ingående kännedom om skolbibliotekens uppgifter och
metoder samt att åtminstone en av dem har erfarenhet om de bibliotek, som stå
i samband med studiecirklarnas arbete.


e. De beräknade kostnaderna för staten.

De sakkunniga beräkna, att statens kostnader för folkbiblioteksväsendet (häri
innefattat även skol- och sjukhusbiblioteken) skulle — efter genomförande av deras
förslag och under förutsättning att de första åren 3 centralbibliotek och 3
landsbibliotek upprättades — uppgå till 791,000 kronor (motsvarande belopp för
närvarande 421,000 kronor. I det beräknade beloppet ingå kommunala folkbibliotek
med 420,000 kronor och studiecirkel- och föreningsbibliotek med 220,000 kronor.

III.

Föreläsningsverksamheten.

För Biblioteksbladets läsare har givetvis den avdelning i Folkbildningssakkunnigas
betänkande, som behandlar biblioteken, störst intresse. I fråga om de övriga
kan redogörelsen därför göras mera kortfattad.

Den mest genomgripande av de förändringar, som föreslås beträffande
föreläsningsverksamheten, är att de sakkunniga förorda genomförande av en
resekostnadsfördelning, avsedd att göra det lättare för de avlägset liggande trakterna att få
föreläsare. Förslaget går ut på att skolöverstyrelsen årligen skall fastställa deri
avgift, som föreläsningsanstalt har att erlägga för varje föreläsning. Denna avgift
är med vissa undantag lika med halva den beräknade medelkostnaden för föreläsning,
varvid hänsyn dock endast får tagas till utgifter för föreläsarnas honorar,
resa och vivre. För beräkningen härav lägges till grund dels det honorar, som
enligt överstyrelsens bestämmelse skall utgå till föreläsarna, dels medelkostnaden
pr föreläsning de närmast föregående åren. Vid bestämmandet av honoraret
skall överstyrelsen ha rätt att om den så prövar skäligt och efter förslags
inhämtande från centralbyråerna uppdela föreläsarna i två arvodesklasser, den högre
omfattande aktiva vetenskapsmän eller andra med dem jämställda fackmän. Den
avgift, föreläsningsanstalterna ha att erlägga för föreläsning, skall emellertid vara
helt oberoende av, huruvida föreläsarna tillhöra den eller andra arvodesklassen.
Den nuvarande anordningen, med ett gemensamt normalarvode till föreläsarna,
tvingar allt för lätt upp priset pr föreläsning, då man givetvis gärna vill sätta arvodet så
pass högt, att det i regel kan anses skäligt även för i olika avseenden mera
utbildade föreläsare. Å andra sidan är det önskligt, att föreläsningsförening ej för
en sakligt mera upplysande föreläsning skall behöva betala mera än för en av
det lättare slaget.

Den fastställda avgiften gäller oförändrad endast i fråga om föreläsare, boende
inom den centralbyrås område, där anstalten är belägen. I fråga om föreläsare,
boende utanför centralbyråns område, skall avgiften höjas, och i fråga om föreläsare,
till vilka ej utgå reseersättning och dagtraktamente, skall den sänkas, i båda
fallen enligt vissa grunder, som skolöverstyrelsen har att årligen fastställa. Är
föreläsare bosatt på längre avstånd från föreläsningsorten, skall vederbörande
centralbyrå eller länsförbund alltid tillse att flera föreläsningar hållas av honom under
samma resa.

Föreläsningsanstalt skall efter erhållet meddelande om statsunderstödets fördelning
och i den ordning, som skolöverstyrelsen bestämmer, till den centralbyrå,
genom vilken anstalten önskar rekvirera föreläsare, insända det belopp, som svarar
mot de till anstalten beviljade föreläsningarna.

De olika föreläsningsanstalternas statsanslag skola enligt skolöverstyrelsens anvisning
av statskontoret i förskott utbetalas till respektive centralbyråer, och dessa
ha sedan i sin ordning att till föreläsarna utbetala de dem tillkommande ersättningarna.

För underhållning med sång, musik eller uppläsning, som är av den natur,
att den fyller rimliga krav på kostnärlighet, på samma gång som den är insatt i
en ram av folkbildande värde, skall statsbidrag utgå efter de vanliga bestämmelserna
angående föreläsningar. Dock må för högst en dylik sång- och musikafton
varje termin föreläsningsanstalt erhålla 50 % förhöjning av det för vanlig
föreläsning beräknade statsanslaget. Liknande bestämmelser skola gälla för med film
illustrerade föreläsningar. — Tilläggsunderstödet föreslås skola tillgodoföras
vederbörande föreläsningsanstalt därigenom att den avgift, som anstalten har att insända,
sänkes med hälften. Om anstalten i vanliga fall har att insända 30 kronor pr
föreläsning, skulle den alltså i detta fall insända 15 kronor.

Beträffande centralbyråerna för förmedling av föreläsningar föreslås utom den
ovan framställda utvidgningen av deras uppgifter i fråga om statsbidragets
utbetalande — den förändringen, att byråerna i Uppsala och Lund inorganiseras i
vederbörande universitet, såsom »Universitetets folkbildningsavdelning» (se vidare
nedan).

Katalogen över föreläsare skall utges genom skolöverstyrelsens försorg efter
förslag uppgjorda av de särskilda centralbyråerna. För föreläsare och föreläsningsämne,
som ej finnas - upptagna i katalogen, skall statsunderstöd utgå endast efter
särskilt meddelat tillstånd av skolöverstyrelsen.

Folkbildningsakkunniga ha ägnat särskild uppmärksamhet åt de flyttande
folkhögskolekurserna, d. v. s. kurser omfattande föreläsningar eller ännu hellre både
föreläsningar och studiecirkelarbete och till sin allmänna karaktär överensstämmande
med de fasta folkhögskolornas. De ha förordat, att möjlighet öppnas för
de föreningar, som anordna dylika kurser, att få ett särskilt administrationsanslag
(upp till 600 kronor pr förening). De föreslå vidare ett kraftigt understöd till
själva undervisningsverksamheten (hälften av det belopp, som i enlighet med av
skolöverstyrelsen föreskrivna bestämmelser utgå till honorar, reseersättning och
traktamente för lärarna, dock högst 125 kronor för föreläsningsvecka med minst
10 undervisningstimmar och sammanlagt högst 4,500 kronor pr år och förening).
Slutligen och framför allt ha de sökt bereda en säkrare ställning åt de personer,
som ägna sig åt denna verksamhet genom sitt förslag att av folkhögskolekursförening
fast anställd lärare, som under minst 24 veckor pr läsår tjänstgör vid av
föreningen anordnade kurser och vars kompetens prövats och godkänts av
skolöverstyrelsen enligt de bestämmelser, som gälla för ordinarie befattning i
folkhögskola, skall ha rätt att vid ansökning till befattning vid fast folkhögskola
tillgodoräkna sig tjänstgöring vid folkhögskolekurser samt att på samma villkor som
ordinarie folkhögskollärare vinna inträde i de för folkhögskollärarna avsedda pensions-,
änke- och pupillkassorna.

För att ytterligare knyta denna verksamhet till de fasta folkhögskolorna föreslås,
att folkhögskola, som förbinder sig att under minst 12 veckor av läsåret ställa
lärare till förfogande för undervisningsverksamhet vid flyttande folkhögskolekurser
eller kombinerade föreläsnings- och studiecirkelkurser, skall för anställande av en
extra ordinarie lärare vid skolan erhålla ett särskilt statsbidrag, uppgående till den
för dylik lärare i gällande författning föreskrivna minimiavlöningen jämte det därå
utgående dyrtidstillägget.

Länsförbunden av föreläsningsanstalterna skola som hittills erhålla

statsunderstod för sina administrationskostnader (samma gräns uppåt föreslås som i fråga
om folkhögskolekursföreningarna eller 600 kronor). De skola bibehålla sina
hittillsvarande uppgifter, men dessutom skola de äga att anordna såväl enstaka
föreläsningar som föreläsningskurser på platser, där ingen statsunderstödd
föreläsningsanstalt finnes.

För kurser i ekonomiska frågor, anordnade som en social fortbildningskurs
för lärare och en allmän utbildningskurs för studie- och ungdomsledare i likhet
med de kurser i nykterhetsfrågan, som staten sedan 1919 understött, föreslås ett
statsunderstöd om sammanlagt 60,000 kronor.

Beträffande den centrala ledningen av föreläsningsverksamheten föreslås, att
skolöverstyrelsens föreläsningskonsulent, som hittills endast varit tillsatt på
förordnande och vilkens arbete varit att betrakta som en bisysselsättning, skulle göras
till ordinarie och på samma gång få till uppgift att vara konsulent även för
studiecirkelverksamheten (frånsett den del därav som gäller biblioteksarbetet) och
nykterhetsundervisningen.

Bortsett från anslagen till kurser i ekonomiska frågor och till nykterhetsandervisningen
ha de sakkunniga beräknat, att statens anslag till föreläsningsverksamheten
skulle — efter genomförande av deras förslag — uppgå till 398,000 kronor
eller ungefär det belopp, som utgick för år 1922 för detta ändamål. De förorda
emellertid mycket starkt att anslaget skall få förslagsanslags natur.

IV.

Studiecirkel verksamheten.

De sakkunniga föreslå, att studiecirklarna ej som hittills endast skola få understöd
för sin biblioteksverksamhet utan också till arvode åt lärare och föreläsare.
Möjlighet att få anslag skall stå öppen även för fristående studiecirklar, vilkas
ansökan i regel skall inlämnas genom statsunderstödd föreläsningsanstalt.

Till studiecirklar, som anordna kurser i sådana elementära ämnen, vilka ingå
i folkskolans undervisningsplan, skall statsunderstödet för honorerande av lärarna
utgå med högst fjärdedelen av uppburet lärarearvode och högst 50 kronor för
varje årskurs.Detta anslag avstyrkes i lektor Olssons reservation. Villkoren äro att kursen har pågått minst 24 veckor under föregående
arbetsår med minst en timmes undervisning i veckan samt att kursdeltagarnas
antal ej får understiga tio.

Till studiecirklar, som anordna kurser i främmande språk, skall statsunderstöd
utgå med högst två tredjedelar av uppburet lärarearvode, dock högst 240
kronor under läsår. Villkoren äro, att fullt kompetent språkman är anställd som
lärare, samt att deltagarna förbinda sig, att, utom vid giltigt förfall, närvara vid
varje lektion, minst 24 varje läsår, och att fortsätta kursen under minst två år.
Antalet deltagare får ej understiga 10.

Till studiecirklar, som arbeta i förening med under hela vinterhalvåret
pågående föreläsningskurs, skall statsunderstöd utgå med två tredjedelar av
lärarearvodet, inkl. ersättning för resa och vivre, vilket arvode varje år fastställes av
skolöverstyrelsen efter respektive förmedlingsanstalts hörande. För av universitetets
folkbildningsavdelning godkänd akademisk lärare eller därmed jämnställd
vetenskapsidkare (ledare av s. k. universitetscirklar, se om dessa vidare nedan) skall
därvid utgå ett högre arvode.

De sakkunniga ha som lämpliga arvodesbelopp för närvarande ansett 50, resp.
75 kronor för dubbeltimme, vartill kommer ersättning för resa och vivre efter
samma grunder som för annan föreläsningsverksamhet. Årskostnaden för staten
beräknas till 1.200, resp, 1.600 kronor pr studiecirkel och för anordnarna till
600, resp. 800 kronor.

Studiecirkeln skall under läsåret haila minst 24 sammankomster omfattande en
timmes föreläsning och en timmes studiecirkelarbete. En universitetscirkel bör i
regel pågå minst två läsår. Antalet medlemmar i studiecirkeln får ej understiga
10. Ledaren för kursen skall vara upptagen i en av skolöverstyrelsen utgiven
förteckning.

Kombinerade föreläsnings- och studiecirkelkurser skola kunna anordnas av
vilket statsunderstött folkbildningsföretag som helst. Då det gäller studiecirklar
med lärare i den högre arvodesklassen (universitetscirklar), sökes statsunderstödet
hos universitetens folkbildningsavdelningar. Statsunderstöd till övriga sådana
studiecirklar sökes hos skolöverstyrelsen genom den förmedlingsanstalt som användes.

Slutligen föreslås att till centralledningarna för riksförbund, som åtnjuta
statsunderstöd för studiecirkelverksamhet, såsom hittills särskilt statsunderstöd skall
utgå för täckande av kostnaderna för centralledningarnas organisation och
administration.

Det anslag av staten som skulle behövas för studiecirkelverksamheten
(frånsett biblioteken), om folkbildningssakkunnigas förslag skulle godkännas, har
beräknats till 210,750 kronor. Häri ingå universitetscirklar med 40,000 kronor, övriga
studiecirklar med minst ettårig föreläsningskurs med 72,000 kronor, studiecirklar
i främmande språk med 24,000 kronor och i elementära ämnen med 25,000 kronor.

V.

Universitetscirklarna och universitetens folkbildningsavdelningar.

En bärande princip i folkbildningssakkunnigas förslag är som redan förut
framhållits att knyta folkbildningsarbetet nära till universiteten och högskolorna.
Därigenom kan man hoppas vinna garanti för att de forskningsintresserade skola
komma i kontrakt med verkligt vetenskapligt arbete. Därigenom vinnes vidare den
fördelen att man kan draga nytta av de vid universiteten och högskolorna befintliga
vetenskapliga institutionerna. Slutligen är det, framhåller prof. Lindskog, »ej
utan en viss principiell betydelse, om framför allt de gamla statsuniversiteten med
deras tradition från århundraden tillbaka direkt, inom och utom sina murar,
understödja den moderna tidens folkbildningssträvanden, i den mån detta kan ske utan
att universiteten hindras i sina uppgifter som anstalter för vetenskaplig forskning».

Universitetens medverkan i folkbildningsarbetet kan — om också i större eller
mindre grad — gälla alla huvudformer av detta. Den kan avse den populärvetenskapliga
föreläsningsverksamheten, den kan avse studiecirkelarbetet, och i båda
fallen kan den utövas antingen inom eller utanför universitetet. Den kan slutligen
yttra sig däri, att universitetens institutioner, bibliotek, museer och laboratorier,
ställas i folkbildningsarbetets tjänst.

För att universitetens arbete på dessa olika områden skall ha den nödiga planmässigheten,
och för att man skall kunna nå största möjliga effekt utan att därför
göra något intrång på universitetens uppgifter som anstalter för vetenskaplig
forskning, kräves emellertid att det finnes någon institution, som kan taga om hand

ledningen av allt universitetets folkbildningsarbete, för vilket ändamål de sakkunniga
föreslå upprättandet vid vart och ett av de båda statsuniversiteten av en
»universitetets folkbildningsavdelning».

Det område av universitetens folkbildningsarbete, där de sakkunnigas förslag
innebär en verkligt principiell nyhet, gäller studiecirkelarbetet. Vid universiteten
ha som bekant seminarieövningarna, där de studerande genom uppsatsskrivning
och disskussion föras in i behandlingen av vetenskapliga problem, blivit en av de
viktigaste undervisningsformerna. Den form av bildningsarbete, åt vilken de
sakkunniga givit namnet »universitetscirklar», varmed menas med föreläsningar förenade
studiecirklar, ledda av universitetslärare eller med dem likställda vetenskapsidkare,
innebär egentligen endast ett försök att på folkbildningsarbetet tillämpa
universitetsseminariernas arbetsmetoder, naturligtvis utan all jämförelse i övrigt emellan
resultaten i det ena eller andra fallet.

Till en viss grad kan förebilden till dessa universitetscirklar anses vara hämtad
från England, från de s. k. tutorial-classes, den senaste fasen av engelsk university
extension. Men om förebilden till universitetscirkeln sålunda kan sägas vara engelsk,
betecknar denna arbetsform på samma gång teoretiskt sett en fullt naturlig
utvecklingsform av studiecirkelarbetet, sådant detta framvuxit på svensk mark. För att
emellertid pröva om universitetscirkelns arbetsform verkligen kunde med fördel
användas även i Sverige, togo folkbildningssakkunniga 1922 initiativ till två
universitetscirklar, båda i nationalekonomi, den ena i Stockholm ledd av professor G.
Bagge, den andra i Malmö ledd av professor E. Sommarin. Anordnandet möjliggjordes
genom anslag dels från Längmanska kulturfonden, dels från Knut och Alice
Wallenbergs stiftelse. Båda cirklarna äro avsedda att räcka två år.

Från båda ledarna av dessa universitetscirklar ha inkommit i betänkandet införda
redogörelser, som visa, att universitetscirkeln är en form av folkbildningsarbete,
som är väl vard att särskilt understödjas. Vissa erfarenheter ha också redan
nu vunnits. En universitetscirkel bör sålunda i regel vara minst 2 år. Deltagarna
i dessa cirklar kunna i de flesta fall mer än väl behöva de två årens studier för
att komma in i vetenskapliga arbetsmetoder och vetenskapligt tänkande.
Arbetsåret bör omfatta 24 veckor av vinterhalvåret med sammanträde en gång i veckan
till en dubbeltimme (den ena timmen ägnad åt en föreläsning av ledaren, den
andra åt övningar och diskussioner med deltagarna). Deltagarna skola åtaga sig
att efter lärarens anvisningar utarbeta skriftliga uppsatser.

Som lärare och ledare av universitetscirklarna har man i första hand att tänka
på universitetens och högskolornas professorer och docenter, och de sakkunniga
föreslå därför den ändring i universitetsstatuterna, att docent, som innehar
docentstipendium må kunna med kanslers medgivande utbyta den honom som stipendiat
åliggande undervisningsskyldigheten mot ledande av universitetscirkel.

Helt säkert blir det emellertid nödvändigt att även söka få ledare av universitetscirklar
bland vetenskapligt utbildade kompetenta personer utanför universiteten,
vare sig lärare eller andra.

Av deltagarna i en universitetscirkel måste givetvis krävas, att de redan förut
satt sig något in i det ämne, som skall behandlas, helst med ledning av
litteraturanvisningar, som lämnats av den blivande ledaren. En nyttig förberedelse kan
dessutom vara att ha deltagit i mera planmässigt studiecirkelarbete eller, om man
ej har annan högre skolutbildning, att ha genomgått andra årskursen på en
folkhögskola.

Högsta ledningen av universitetscirklarna skall utövas av universitetens
folkbildningsavdelningar, vilka även i övrigt skola leda det från universitetet utgående

folkbildningsarbetet. Vid förslaget till en organisation för dessa avdelningar ha de
sakkunniga särskilt velat tillgodose två huvudönskemål, å ena sidan att de
organiseras så, att deras verksamhet och därmed också folkbildningsarbetet av
universitetets lärare uppfattas som en verklig universitetsuppgift, å andra sidan att de stå
i synnerligen nära förbindelse med de föreningar och anstalter, som arbeta i
folkbildningens tjänst. Det har därför föreslagits, att universitetets rektor skall
vara självskriven ordförande för avdelningen. I händelse av förfall för honom
skola förhandlingarna ledas av en bland universitetets representanter i avdelningen
vald vice ordförande. Utom av rektor skall avdelningen bestå av fem
universitetslärare valda av det större akademiska konsistoriet och av likaledes fem
representanter för de stora folkbildningsorganisationerna i landet (en för vardera av
Sveriges allmänna biblioteksförening, Föreläsningsförbundens riksorganisation,
Arbetarnes bildningsförbund och Internationella goodtemplarorden samt en gemensam
för övriga statsunderstödda riksförbund av studiecirklar). Avdelningen skall ha
hos sig anställd en sekreterareDe sakkunnigas majoritet har föreslagit att sekreteraren åtminstone till en början
tillsättes endast på förordnande. Kand. Hugo har i denna punkt reserverat sig och förordar att
befattningen göres till ordinarie.
 och verkställande ledamot, vilken har detta arbete
till sin huvuduppgift och som har till sitt förfogande nödigt skrivbiträde.

Avdelningen skall sammankomma in pleno minst en gång om året. De löpande
ärendena skola avgöras av ett mindre arbetsutskott, som skall bestå av två
av universitetets och två av folkbildningsföreningarnas representanter tillika med
sekreteraren. Arbetsutskottets medlemmar skola åtnjuta ett arvode av 500 kr. var.
Kostnaderna för universitetens folkbildningsavdelningar och den direkt av
universiteten bedrivna folkbildningsverksamheten (häri inräknas t. ex. anslaget till
sommarkurserna, men ej anslagen till universitetscirklar) beräknas av de sakkunniga
till 53,400 kr. (för motsvarande ändamål utgå för närvarande något över 20,000 kronor).

VI.

Skolöverstyrelsens arbetsrotel för det fria och frivilliga folkbildningsarbetet.

De sakkunniga föreslå slutligen, att alla de inom skolöverstyrelsen anställda
folkbildningskonsulenterna (de tre bibliotekskonsulenterna samt föreläsnings- och
studiecirkelkonsulenten) skola inom skolöverstyrelsen sammanföras till en särskild
rotel, med en av konsulenterna som undervisningsråd och chef.

Till skolöverstyrelsens förfogande skall dessutom — enligt de sakkunnigas
förslag — ställas ett fast anslag av 2,000 kronor för i regel årliga konferenser
mellan konsulenterna i folkbildningsroteln och folkhögskoleinspektören samt
representanter för folkbildningsorganisationernas centralledningar. Även representanter från
andra föreningar och institutioner (Nationalmuseum, Svenska slöjdföreningen,
Musikaliska akademien m. fl.) skola kunna inbjudas i den mån deras
verksamhetsområden beröras av konferensens förhandlingar.I sammanfattningen av de sakkunnigas förslag har vid uppräkningen av de olika organisationer,
som skola vara självskrivna deltagare i konferensen eller dit kunna inbjudas, centralförbundet
för nykterhetsundervisning ej blivit särskilt nämnt. Det är naturligtvis endast ett förbiseende.
F. H.


<chapter name="Föreningsbiblioteken i kommittémajoritetens
förslag och i lektor Olssons reservation.">
FÖRENINGSBIBLIOTEKEN I KOMMITTÉMAJORITETENS
FÖRSLAG OCH I LEKTOR OLSSONS RESERVATION.

Det stora »dön och rök», som uppstått med anledning av folkbildningssakkunnigas
betänkande har kanske ingett en och annan den tro, att det verkligen
är några djupgående sakliga skiljaktigheter det gäller. Undersöker man saken
utan förutfattade meningar, tror jag emellertid att man skall finna, att det
knappast förhåller sig så. Divergenserna mellan kommittémajoritetens förslag och
lektor Olssons reservation sakna visserligen ej sin principiella innebörd, men
beteckna ingalunda någon oöverstiglig klyfta.

Det bör därvid dock anmärkas, att det ej är alldeles så lätt att precisera
olikheterna, då formuleringarna i den sammanfattande »klämmen» i reservationen ej
helt överensstämma med motiveringen. Man får sålunda snarast den uppfattningen,
att lektor O. skulle ställa sig avvisande mot att fristående, utanför de stora
riksförbunden stående studiecirklar skola kunna få statsunerstöd. Reservationens
kläm omnämner nämligen som berättigade till statsunderstöd endast sådana
studiecirklar och studiecirkelbibliotek, som äro anslutna till och söka statsbidrag
genom riksförbund, som har minst 20,000 medlemmar och som närmast föregående
år av andra än statsmedel utgivit minst 6,600 kronor för biblioteksändamål. Enligt
vad lektor O. meddelat är det emellertid ej hans mening att utesluta de fristående
studiecirklarna.

Lektor O. framhåller vidare i motiveringen till sin reservation, att han anser
att »så snart verkliga studiecirklar arbeta i samverkan med föreningsbibliotek . . .
detta bör ha rätt till samma beräkningsgrunder som det kommunala biblioteket upp till
det för en riksorganisations bibliotek fastställda maximibeloppet eller 1.000 kronor».
I sammanfattningen föreslås emellertid något helt annat. Där yrkas på att
studiecirkelbibliotek, till vilket en studiecirkel med 6, resp. 10 sammanträden finnes ansluten,
skall ha rätt till statsanslag till samma belopp, som biblioteket närmast föregående
år av andra än statsmedel använt för sin verksamhet, upp till 1,000 kronor för
år, riksförbund och kommun. Han ställer alltså mindre fordringar på
föreningsbiblioteken än vad som föreslagits i fråga om de kommunala biblioteken.

De sakkunnigas majoritet har velat avväga statsanslagen till föreningsbiblioteken
så, att det under vissa förhållanden kan vara en ekonomisk fördel för dem att
tillsammans med det kommunala biblioteket gå upp i ett gemensamt
bibliotekssystem. Det är detta som uttryckligen åsyftas med den framställning som lämnas
sid. 63 i folkbildningssakkunnigas betänkande (överarbetningen). Och då lektor
O. brukar åberopa uttrycket »i en eller annan form gå upp i det kommunala
biblioteket» som bevis på att här åsyftas att genomdriva en kommunalisering av
biblioteksväsendet, så ser han alldeles bort från den förklaring som å nämnda sida
lämnas av den innebörd de sakkunnigas majoritet lägga i det citerade uttrycket.
Däri ligger ingalunda att man vill taga föreningsbiblioteken från vederbörande
förenings besittning och förvaltning.

I kommitténs förslag betonas framför allt betydelsen av intim samverkan
i biblioteksavseende inom kommunen. Man vill knyta föreningsbibliotekens
intresse direkt samman med de kommunala bibliotekens. I realiteten skulle
nämligen, om kommittémajoritetens förslag går igenom, alla kommuner, där
statsunderstödet till inom kommunen befintliga bibliotek ej skulle överstiga 10,000 kr.,

d. v. s. de flesta städer och praktiskt taget alla landskommuner, möjlighet stå
öppen för föreningsbiblioteken att nå samma förmåner, som gälla i fråga om det
kommunala biblioteket, om de sammansluta sig med detta till ett gemensamt
bibliotekssystem. De sakkunniga vilja på detta sätt hos alla dem inom kommunen, som
förstå vad ett bibliotek betyder, skapa ett verkligt gemensamt intresse att tillse,
att det kommunala bibliotekssystemet (vare sig de däri ingående biblioteken agas
av kommunen eller av enskilda föreningar) utvecklas på bästa möjliga sätt. För
lektor O. är det en huvudsak att bandet mellan riksförbundet och dess studiecirkelbibliotek
även formellt sett skall vara orubbat. Studiecirkelbiblioteken få ej
förledas att söka statsbidrag tillsammans med det kommunala biblioteket.

För att belysa olikheterna mellan de båda förslagen skall här anföras ett exempel hämtat
från Skinnskattebergs kommun (Riddarhyttan), där det finns ett rikt utvecklat studiecirkelarbete.

Kommunbiblioteket åtnjöt där 1923 400 kronor i kommunanslag, varav 50 kronor voro
avsedda till arvode åt bibliotekarien. Vid samma tid funnos i Skinnskatteberg 5 studiecirkelbibliotek,
3 tillhörande I. O. G. T. och 2 tillhörande A. B. F. Tillsammans använde dessa av
andra medel än statsmedel för inköp och inbindning av böcker c. 480 kr. och för övriga
biblioteksutgifter högst c. 60 kr.

Alt. 1. Efter de sakkunnigas förslag skulle biblioteken om de sökte var för sig få:
kommunbiblioteket 400 kr. och studiecirkelbiblioteken 270 kr. (= hälften av biblioteksutgifterna),
för så vitt ej cirklarnas bokinköp helt eller delvis avsett planmässigt studiearbete omfattande
minst 10 sammanträden. I det senare fallet hade anslaget kunnat höjas med hälften av det
belopp, som använts för bokinköp (inkl. bindning) av det nämnda slaget.

Alt. 2. Om alla biblioteken slöte sig samman med det kommunala biblioteket skulle —
fortfarande enligt de sakkunnigas förslag — statsbidraget, för den händelse ej handboksamling
upprättades, utgöra 400 + 270 + 1/3 av bibliotekariearvodet. Om detta senare behålles
oförändrat (50 kr.), blir totalsumman 686:66. Upprättas handboksamling vid något av biblioteken
utgår statsbidraget med 400 + 270 + 135 + 73 av arvodet = 821:66. Ökas det belopp, som
utbetalas i arvode åt bibliotekarierna, vilket av biblioteken det än gäller, ökas statsbidraget utan
att ortsbidraget därför behöver ökas. Först om ersättningen till bibliotekarierna uppgår till
minst 405 kr. (=3 x 135), utgår statsbidraget med samma belopp som ortsbidraget eller 940
kronor. Av dessa belopp (686:66; 821:66; 940) kan kommunbiblioteket tydligen högst göra
anspåk på 400 kr. (= det kommunala anslaget till detta bibliotek). Till studiecirkelbiblioteken
skulle alltså kunna utgå minst 286:66, om handboksamling ej funnes upprättad vid något av
biblioteken, och minst 421:66, om sådan funnes. Höjes ersättningen till bibliotekarierna utöver
det givetvis orimligt låga belopp 50 kr. som för närvarande utgår, ökas statsbidraget till
studiecirkelbiblioteken, och kan uppgå ända till 540 kr. Anslagsvillkoren knyta sålunda
föreningsbibliotekens intresse direkt samman med utvecklingen av det gemensamma bibliotekssystemet.
Studiecirkelbiblioteken skulle åtnjuta fullt samma förmåner som en filial under kommunbiblioteket.

Alt. 3. Enligt reservationen skulle, om man endast såge till att vid vart studiecirkelbibliotek
funnes en studiecirkel med 6 sammanträden, studiecirkelbiblioteken erhålla i statsbidrag 540 kr.
Inga särskilda krav skulle i detta fall ställas på biblioteksväsendet i kommunen, vilket däremot
skulle bli fallet om i stället det kommunala anslaget hade ökats med motsvarande belopp
(540 kr.). Om man ville lätt komma åt statsbidraget, vore det alltså klokare att upprätta
föreningsbibliotek än kommunala filialbibliotek. Kommunbiblioteket ställes sålunda i ett
ogynnsammare läge än föreningsbiblioteken.

Antalet kommuner där biblioteksanslagen skulle överstiga 400 kr. och där man
alltså kunde ställa starkare krav på biblioteksväsendet, ökas givetvis betydligt, om
man enligt kommittémajoritetens förslag finge räkna med en allmännare anslutning
från föreningsbibliotekens sida till de kommunala bibliotekssystemen. Det är häri


en av de viktigaste fördelarna ligger i majoritetens förslag. Härtill kommer, att
det inte gärna kan anses rimligt, att det samlade statsbidraget till biblioteksväsendet
inom en kommun skulle bli större, om biblioteken inom kommunen ansöka
på olika håll (kommunbiblioteket direkt, studiecirkelbiblioteken genom sina resp.
riksförbund), än om de sökte alla direkt i en gemensam ansökan (vare sig
biblioteken i detta fall alla ägdes av kommunen eller några av kommunen, de andra
av föreningar).Lektor O. har i sitt försvar för sin ståndpunkt även åberopat, att driften vid
studiecirkelbiblioteken skulle vara så mycket billigare. Ser man till bibliotekens effektivitet och jämför
utlåningssiffrorna med kostnaderna, finner man, att påståendet ej håller streck. Frågan skall
emellertid tagas upp i ett följande häfte.

Slutligen en »olikhet», som vid närmare undersökning torde avslöja sig
som en likhet. I motiveringen till sin reservation opponerar sig lektor Olsson
mot majoritetens förslag »att tilldela ett och samma studiecirkelbibliotek statsbidrag
efter dubbla beräkningsgrunder», och han utvecklar ganska ingående, varför han
anser detta »olämpligt». Nu finner man emellertid att även reservationen har
förordat ett extra understöd, och skillnaden mellan dess och kommittémajoritetens
förslag är svår att upptäcka. Båda föreslå, att det: extra understödet skall utgå
med högst samma belopp (dock högst 400 kr.) som en studiecirkel (denna gång
gäller det ej biblioteket) närmast föregående år av andra medel än statsmedel
använt för inköp och inbindning av böcker, då dessa bokinköp stå i direkt
sammanhang med studiecirkelns planmässigt ordnade studiearbete omfattande minst
10 sammanträden om året. I båda fallen skall detta understöd utgå, även om
biblioteket som sådant har uppnått maximigränsen av statsbidrag.

————

Lektor Olsson förklarar i Bokstugans sista häfte, att han är »benägen att
modifiera» sin reservation. I stället för »med högst samma belopp, som biblioteket
under närmast föregående år använt av andra än statsmedel för sin verksamhet»
skulle sättas: »enligt samma grunder som gälla för kommunalt bibliotek». Strängt
taget är det ej att undra över att han är »benägen» till en dylik modifikation, då det,
som ovan nämnts, är just sistnämnda formulering som han har i motiveringen till sin
reservation. Men i »klämmens» formulering betecknar den i alla fall en icke
oväsentlig förändring, som visserligen ej helt borttager premiermgen av splittringen i
många småbibliotek, men dock gör skillnaden mellan kommittéförslaget och
reservationen något mindre. Som ovan framhållits beteckna olikheterna redan förut ej
någon oöverstiglig klyfta, och det borde väl därför ej vara omöjligt att finna en
lösning, som kan tillfredsställa båda parterna. F. H.



BIBLIOTEKSNOTISER.
Ett uttalande om det fria och frivilliga folkbildningsarbetets betydelse av
skolöverstyrelsens chef. Generaldirektör B. J:son Bergqvist har i sitt i slutet av föregående
år utgivna arbete »Våra skolor, en överblick i anledning av skolkommissionens reformförslag»
(Nst. 1923, 320 s., 4:50) i samband med sin redogörelse för våra skolformer också ägnat ett
kapitel åt det fria folkbildningsarbetet. Inledningsvis hänvisar han till den karakteristik, som
allmänna besvärs- och ekonomiutskottet vid 1840—41 års riksdag i det utlåtande, som ligger
till grund för 1842 års folkskolestadga, gav av de dåvarande sockenbiblioteken som »ett
nödvändigt supplement till själva skolundervisningen» och förklarar att »min övertygelse, att det
sagda i våra dagar gäller ej blott biblioteken utan hela det fria folkbildningsarbetet, gör att jag
nu här till sist åt detta arbete inrymmer en plats i redogörelsen för våra skolformer». Därpå
behandlas folkhögskolan, biblioteken, föreläsningarna och studiecirklarna, varvid till
redogörelsen för det nuvarande tillståndet fogas en kort antydan om ytterligare önskemål i fråga om en
utveckling av dessa bildningsmedel.

I fråga om biblioteken yttrar han: »För folkbibliotekens vidkommande kan man konstatera
en avsevärd ökning av antalet bibliotek. Bokbeståndets kvalitet har i stort sett höjts, ej minst
tack vare de av staten utgivna katalogerna till ledning för bokurvalet. Bibliotekens skötsel
bedrives efter rationellare principer. Härtill ha de årligen återkommande kortare kurserna för
folk-, skol- och studiecirkelbibliotekarier kraftigt bidragit. På enstaka håll ha biblioteken
erhållit modernt inredda och utrustade lokaler. Särskilt i detta avseende kan man förvänta, att
Stockholms stadsbibliotek, när den beslutade nyorganisationen blir färdig, skall bliva av stor
förebildlig betydelse för landet i dess helhet. Våra folkbibliotek befinna sig över huvud taget
i en övergångsperiod från att närmast ha varit en social välfärdsinrättning för vissa folkklasser
till att bliva medel för den fortsatta självbildningen inom alla lager av folket.

Mycket återstår även här att göra. Ett mycket stort antal av vårt lands kommuner äro
ännu i avsaknad av folkbibliotek. Bokbeståndet är ofta alldeles otillräckligt. Jämförelsevis
sällan är det nog omfattande för att kunna tillgodose de mera studieintresserades behov av
uppslagsböcker och studielitteratur. Ännu saknas de för en rationell drift av de större
samhällenas bibliotek alldeles oundgängliga längre bibliotekskurserna. Och än så länge är det blott
i rena undantagsfall som bibliotekslokalerna äro fullt tillfredsställande ordnade. Det kräves i
alla dessa avseenden genomgripande förändringar, och dessa äro givetvis ekonomiskt betingade.
I samma mån som staten å sin sida blir i stånd att lämna ökade anslag, eggas
ortsmyndigheterna att också öka sina bidrag och att sörja för en fullt rationell skötsel av biblioteken.
Å andra sidan erfordras här tillika en allt närmare samverkan mellan olika bibliotek, så att
de mindre och sämre utrustade kunna vinna stödet av de större bibliotekens rikligare
tillgodosedda boksamlingar, deras biblioteksutbildade och litteraturkunniga personal o. s. v.»

Efter att ha omnämnt det sakkunnigförslag, som nu avgivits av folkbildningssakkunniga,
uttalar han till sist en förhoppning »att detta skall främja en i både inre och yttre måtto god
och sund utveckling av vårt folkbildningsväsen. Ett viktigt mål för alla våra skolor är ju att fostra
samhällsmedlemmar, vilka, när de gå ut i livet, ej blott inhämtat vissa kunskaper och


färdigheter utan också förvärvat sig vana vid eget självständigt arbete och förmåga av fortsatta
självstudier. Skall detta emellertid för samhället och för individen hava någon verklig betydelse,
då måste givetvis också samhället sörja för att hjälpmedel och utvägar för fortsatta egna studier
stå öppna för en var, icke blott för de färre, som genom olika slag av högre skolor kunna
vandra vägen upp till allt rikare studiemöjligheter, utan även för det stora flertal, som lämnar
skolan vid yngre år och sedan måste vid sidan av sin vardagsgärning på mera fria vägar,
framförallt genom ett rätt bruk av boken, skaffa sig vidgad och fördjupad bildning.

I samma mån som samhället lägger det fria folkbildningsarbetets vägar till rätta, ökar det
också i högst betydelsefull grad sina möjligheter att reglera förhållandet mellan den ström av
unga människor, som går till de högre teoretiska skolorna, och den ström, som drager till de
praktiska utbildningsbanorna och ut i det praktiska livet.»

Linköpings stadsbibliotek. Som redan i ett föregående häfte av Bibl.-bl. (1923 s. 219)
omnämnts, har Linköpings folkbiblioteksfråga nu erhållit sin lösning i och med
grundandet av ett stadsbibliotek. Detta öppnades för allmänheten den 26 januari 1924 och anlitades
redan från början i mycket stor utsträckning. Antalet besök var under de sista dagaina av
ianuari 691 personer, under februari månad 3,315 och under mars t. o. m. den 21 2,911.
Under samma tidsperioder utlämnades resp. 561, 2,413 och 2,006 boklån, vilket gör i
medeltal 106 boklån pr kväll. Besökarnas medelantal pr kväll var ungefär 147, därav för läsesalen
något över 25 pr kväll.

Antalet inskrivna låntagare utgjorde redan i mitten av mars 1,238, därav 708 män och
530 kvinnor. Bland männen voro 186 studerande, 171 arbetare, 50 affärsanställda, 66
hantverkare, 69 kontors- och banktjänstemän, 29 lärare, 20 lärlingar, 54 köpmän och andra
personer i chefställning, 20 ämbets- och tjänstemän, 15 militärer och poliser, 28 utan uppgivet yrke.
Av kvinnorna voro 102 studerande, 105 husmödrar, 21 affärsanställda, 22 hembiträden, 60
kontorister, 32 lärarinnor, 26 sömmerskor och affärsinnehavare, 3 sjuksköterskor samt 159 utan
uppgivet yrke.

Den stora svårigheten har emellertid varit det alldeles otillräckliga bokbeståndet.
Biblioteket erhöll vid grundandet ett engångsanslag för bokinköp m. m. om 10,000 kr., varav
8,157 kr. använts för inköp och inbindning av böcker; och bokinköpssumman i 1924 års stat
uppgick till 2,100 kr. (utom statsanslaget). Sedan det emellertid visat sig att denna summa
varit alldeles för liten för att kunna tillgodose behovet, har styrelsen nu begärt ett
tilläggsanslag för år 1924 om 5,000 kr., varav större delen skulle användas till bokinköp. Det torde
vara att hoppas, att detta synnerligen välbehövliga tilläggsanslag skall beviljas.

Norsk tidskriftindex 1922 har utkommit, liksom de föregående under redaktion av
bibliotekarien W. P. Sommerfeldt. Härmed är femte årgången färdig, något att tänka på för oss
här i Sverige, vilka av skäl, som man här ej behöver gå in på, fortfarande sakna en
motsvarande publikation. Indexen omfattar innehållet i 220 tidskrifter. Den är liksom de föregående
systematiskt uppställd och har dessutom ett alfabetiskt ämnesregister. Pris i norskt mynt 7:50
(vid abonnemang billigare).

Det kgl. bibliotek i Köpenhamn har erhållit ny chef. Överbibliotekarie H. O. Lange
som sedan han i 23 år varit chef för Det kgl. bibliotek och därunder visat ett synnerligen
verksamt intresse även för folkbibliotekens utveckling, har tagit avsked för att helt ägna sig åt
den egyptologiska vetenskapen, där han är en av märkesmännen. Till hans efterträdare har
utsetts litteraturhistorikern och Holbergskännaren Carl S. Petersen. Som ordnare av biblioteksväsendet
i Sönderjylland har överbibliotekarien Petersen gjort en betydande insats även i danskt
folkbiblioteksväsende.



LITTERATUR.


A. Bok- och biblioteksväsen.
Fischer, Ernst. Bokbandets historia. Nst. 1922. 80 s. Ill., litt. Aeb. 10:—, inb. 11:50.

De bokhistoriskt intresserade, som ej ha tillgång till något utförligare arbete angående
bokbanden och deras historia, ha skäl att med tillfredsställelse hälsa den korta sammanfattande
översikt i ämnet, som i föreliggande bok lämnas av museiintendenten Fischer. F. börjar med
en redogörelse för föregångarna till bokbanden, de romerska diptycha, och för fram skildringen
till ungefär år 1800, under det att de sista 100 årens utveckling blott omnämnes ytterst
summariskt. Texten belyses av ett, särskilt i förhållande till bokens moderata pris, synnerligen
rikt bildmaterial — ej mindre än 121 reproduktioner av bokband från alla tider och skilda
länder — som gör att läsaren utan svårighet följer den eljest på grund av sin koncentrerade
form och det stora antalet faktiska uppgifter ej alltid lättlästa framställningen.
Reproduktionerna äro i det stora hela mycket goda, även om den starka förminskningen gör att en och
annan plansch ej framträder fullt så tydligt som skulle varit önskligt. Av de återgivna
bokbanden, såväl de svenska som de utländska, tillhöra ganska många det Röhsska
konstslöjdmuseet i Göteborg. Man antecknar med tillfredsställelse att ett särskilt kapitel och ej så få
illustrationer ägnas åt det svenska bokbandet genom tiderna, begynnande med en avbildning
av ett band av mäster Bartholomeus i Uppsala från år 1519 och slutande med en välförtjänt
eloge åt den insats på de konstnärliga bokbandens område som gjorts av Norstedt & Söners
bokbinderi. K. T.

Haarhaus, Jul. R. Maculaturalia. Med förord av Hjalmar Lundgren.m Teckningar
av Gunnar Lindvall. Övers. av E. P. Enevald. B. M. F. 1923. 128 s. Abt. 6:—.

En saga, avsedd att på en gång skämta med och förklara boksamlandets psykologi. Ej
illa berättad men till innehållet tämligen obetydlig äger den intresse blott som ett bidrag till
den bibliofila litteraturen. O. W—n.

Nilsson, Axel. Bokbandsdekorens stilutveckling. (Röhsska konstslöjdmuseet.)   
Röhsska museet, Gbg 1922. 161 s. 4:. Ill. Aeb. Inb 24:—.

Intendent Nilssons intressanta och vackert utstyrda arb. lämnar ej en fortlöpande historisk
översikt av bokbandens utveckling genom tiderna utan är en typologiskt hållen undersökning
av »det inre sammanhanget inom de olika dekorationsstilarna», som söker »klarlägga de
grundlinjer, efter vilka utvecklingen skett, samt de korsningar mellan dessa och övriga inflytelser,
som skapat de olika stilar, av vilka bokbandens utsmyckning präglats genom tiderna». Förf.
kommer till det resultatet, att det är i huvudsak tre olika inflytanden, som bestämt
stilutvecklingen. Under hela medeltiden behärskades bokbandsutsmyckningen helt och hållet av »det
rätvinkliga schemat» med förebilder i de romerska diptycha. Med 1400-talets slut tillkommer
ett orientaliskt inslag, som utmärkes av orneringens placering i bandens horn och mitt, med
till en början starkt orientalisk påverkade mönster, »det snedvinkliga schemat». Dessa båda
schema fortleva sedan vid sidan av varandra, modifierade genom ett tredje inflytande, de skilda
europeiska konststilarna, av vilka emellertid de flesta betytt mindre för bokbanden än man på
förhand kunnat vänta.

Det bildmaterial, som belyser förf:s skissartade framställning, är i huvudsak hämtat från
Röhsska konstslöjdmuseets värdefulla samling av bokband, i det att ej mindre än 65
förträffliga helsidesplanscher äro reproduktioner efter museet tillhöriga band. Varje plansch beledsagas
av en noggrann beskrivning. K. T.




B. Skrifter av allmänt och blandat innehåll.
Brunius, August. Kätterier. Essayer. [Omsl.: Kätterier i konst, litteratur,
teater.] Sv. andelsf. 1923. 209 s. Ill., portr. Bb. 8:—.

»Kätterier» ha inte mycken släktskap med fanatikerns kamp mot meningar med det beståendes
auktoritet, de äro uttalanden av en kritiker med frisk och självständig syn i frågor
som f. n. ha särskild aktualitet på de områden där han rör sig. Även då han bryter en lans
för Grunewalds betydelse sorn livgivande incitament på operaregiens område eller karakteriserar
Chaplin som en genial konstnär på sitt område, är det till de verkligt betydande värdena han
sist vill nå. Hans sunda omdöme, i släkt med den anglosachsiska litteraturens bästa traditioner,
gör det över huvud alltid till ett nöje att lyssna till hans ord, vare sig han talar om kubismen
eller teater och film, om Strindberg eller Fridas bok, Dostojevskij eller balett, vare sig han
tecknar Galsworthy som föreläsare eller söker utreda teaterkritikerns uppgift och begränsning. B. M.

Lehmann, Edv[ard]. Livets gång. Tidskritiska studier. Lb. 1923. 202 s. Bb. 3:75.

Boken kan sägas gå ut på att lara människorna icke envetet fasthålla vid en viss
ståndpunkt utan förstå, att »livets gång» skjuter fram ständigt nya synpunkter, från vilka problemen
te sig annorlunda än förr. Den världskris vi nu genomlevat har just gjort det nödigt med en
kritisk prövning och omvärdering av gamla värden, framför allt av den kultur vi varit så stolta
över. — I ett flertal upps. kryddade av förf:s värderade »Vittighed» lägger nu L. fram sina
synpunkter på kulturproblemen. Särskilt är det förhållandet mellan man och kvinna, både dessas
olika läggning och särskilda bestämmelse, deras ekonomiska tävlingskamp m. m., som han gör
till föremål för intressanta betraktelser. Om problemet »kultur och teknik» har han också
särdeles tänkvärda reflexioner.

Boken lämpar sig mycket bra för studiecirklar med sociala frågor på sitt program och
över huvud för alla, vilka läsa ej blott för förströelse utan för att vidga sin andliga horisont. M. F.

Oljelund, Ivan. Svenska brev. Tiden. 1923. 196 s. Bb. 4:50.

Oljelunds »brev» om ställningar och förhållanden här hemma äro en överraskande frisk
och personlig litterär företeelse. Han är en självlärd, och hans syn på tingen är hans egen,
men han har gott huvud nog att inte förfalla till dilettantiska konstigheter eller
chronschougerier. Hans satir mot obegåvade folkupplysningsentreprenörer, mot förhållanden inom kyrka,
konst, litteratur, press och teater är skarp utan att mer än i några undantagsfall bli orättvisare
än den polemiskt-karikerande formen tvingar till, vilket man lätt fråndrager. Också brevet om
svenskens positiva egenskaper är märkligt i sin äkta men ej besinningslösa hänförelse. F. V.



C. Religion.
Bergström, Thure. Från livets färdevägar. Minnen och berättelser samt
en levnadsteckning över författaren. Diak. 1923. 134 s. Cic. 2:—.

En samling enkelt och vackert berättade erfarenheter från en tidigt bortgången prästmans
verksamhet i en landsbygdssocken i Dalarna. Novellistiskt utformade och med ett stänk av
humor här och där. Minnesteckningen över B. av Axel Hambræus är i sin korthet förträfflig. O. M.

Björkquist, Manfred. För hjärta och tanke. Valda uppsatser. Sv. k.
st. 1923. 139 s. (Sv. kristl. stud. skriftser. 150.) Ca. 2:75.

En samling förut tryckta uppsatser, dels valda ur förf:s tidigare bok »Mod till samling»,
nu utgången ur bokhandeln, dels hämtade från andra håll. Björkquists uppsatser förtjäna att
leva. De ha alltjämt sin uppgift att väcka, att mana, att elda. Där klappar i dem ett varmt
kristet hjärta, och ett svenskt. De bära på rika tankar, klädda i en adel form. Urvalet synes
mig väl gjort. Man får en god föreställning om de olika sidorna hos dessa uppsatsers förf.
Innerligheten och vekheten i hans kynne kommer fram t. ex. i »Kyrkoåret och det naturliga

årsloppet», »Heliga nätter», »Altarets härlighet». Ivraren och kämpen finner man i »Kyrkotanken»?
»Domkyrkan», »Ridderlig kamp». E. E—m.

Björkquist, Manfred. Ny ungdom. Sv. k. st. 1922. 126 s. (Sv. kristl.
studentrör. skriftser, 140.) Ci. 2:50.

Den kände folkhögskolemannen och ungdomsledaren framlägger här på sitt tändande och
medryckande sätt programmet för den ungdom som svurit den kristna idealiteten sin tro. Högt
lyfter han fanan, oförskräckt kastar han sig mitt in i striden. — Bokens senare hälft sammanslutes
av huvudrubriken »Ungdomshelg» och innehåller korta religiösa betraktelser för några av
kyrkoårets större högtidsdagar. E. E—m.

Boeckh-Arnold, Ella. Huset Vanloors hemlighet. Övs. [fr. ty.] av Oscar
Löfgren. Ev. fost. 1922. 212 s. Cic. 3:50, inb. 5:—.

Motivet för denna berättelse är från modern tid. Händelserna utspelas i en syskonkrets,
vilken behärskas av idén om ett tragiskt släktarv, som kräver en ung syster såsom offer men
brytes genom den äldre broderns maka. O. M.

— Pompejis ödestimma eller den stora längtan. Övs. fr. ty. av Oscar
Löfgren. Ev. fost. 1923. 268 s. Cic. 3:50, inb. 5:—.

Ger goda inblickar i de sociala förhållanden i romerska riket vid tiden för kristendomens
begynnande genombrott. Huvudpersonerna, en förnäm ung romarinna och den kristne slaven
Alexamenos — tillhörande en atensk patricierfamilj — äro väl tecknade och händelserna väl
grupperade. Pompejis förstöring ingår blott som ett flyktigt berört moment. Gripande är
avslutningen, Alexamenos och hans makas martyrdöd. O. M.

Bohlin, Torsten. Nutidsmänniskan inför kristendomen. Föredrag och
uppsatser. Lb. 1922. 251 s. Ca. 4:50.

En högst ovanlig förtrogenhet med nutida kulturliv, särskilt sådant detta framträder i den
vittutgrenade skönlitteraturen, ett skarpt slipat tänkande, en uppövad förmåga av elegant
formgivning, ett ärligt sanningssökande synas mig särskilt prägla dessa föredrag och uppsatser.
Docenten Bohlin kan betecknas som en kristen kulturessayist av rang. Uppsatserna, som hava ett
starkt drag av apologetik i god mening, beröra bl. a. de stora frågorna om odödlighet och
gudstro, om tro och vetande, om Kristi betydelse. Också problemet om förhållandet mellan romerskt
och evangeliskt tas upp i ett par avdelningar. E. E—m.

Dalman, Gustaf. Några Jesu ord på modersmålet och i judisk omgivning.
Diak. 1922. 111 s. (Olaus-Petri-stift.) Ccb. 3:50.

Knappast någon nu levande forskare kan ställas såsom jämbördig vid sidan om
Greifswaldprofessorn Gustaf Dalman, när det gäller förtrogenhet med Jesu modersmål, arameiskan.
Sitt anseende på detta område grundlade han genom sitt klassiska arbete »Worte Jesu, I», 1898.
Den nu föreliggande skriften utgör på sitt sätt en fortsättning av detta verk, fast i mer
populariserad form och enklare skala. Vi få här en mycket detaljerad och ytterst omsorgsfull
teckning av den judiska bakgrunden till några sammanhängande Jesusutsagor, Jesu ord i Nasarets
synagoga, hans uttalande om Lagen i den s. k. bergspredikan, hans yttranden vid nattvarden
och på korset. Förf:s ståndpunkt är utpräglat konservativ. Boken förutsätter bildade läsare,
som ge sig tid att läsa långsamt. Den tyska upplagan, som utkom något senare (1922), under
titeln »Jesus-Jeschua», är avsevärt innehållsrikare. E. E—m.

Davidson, A. Kristendom och mission i Palestina. Historisk skildring fram
till våra dagar. Nutiden 1922. 192 s. Litt. Clb. 4:—.

Förf. har gjort till sin uppgift att skildra de olika kristna kyrkosamfundens verksamhet i
Palestina från äldsta tid till våra dagar. Mycket värdefullt material har här sammanförts. Av
särskilt intresse är redogörelsen för uppgörelsen mellan kristendomen och islam under
medeltiden. G. Lbrg.


Eckehart, Mäster. Undervisande tal jämte andra predikningar. Från grundtexten
övs. och med inledning av Richard Hejll. B. & B. 1922. 163 s. (Berömda filosofer
22.) Cdb. 3:50.

Det är odelat angenämt att stifta närmare bekantskap med denne märklige medeltidsmystiker.
Hans djupt personliga framför allt till nyplatonismen och Dionysios Areopagiten
anknytande spekulation har helt religiös karaktär, och de predikningar, som härmed föreligga i
förtjänstfull översättning, innehålla så mycken vishet och värme, så många sanningar, som skola
stå orubbade under alla tider, att envar där bör kunna finna något både för huvud och hjärta.
linledningen behandlas mystikens väsen med särskild hänsyn till Eckehart, om vilken även några
biografiska data lämnas. H. R—r.

Fjellstedt, Peter. Doktor Peter Fjellstedts Inledning till bibelns böcker utg.
av Olof Stagnér. A. B. 1923. 166 s. Cc. 2:75.

Ett lätt retuscherat avtryck av inledningarna till bibelns olika böcker samt av några andra
partier i Peter Fjellstedts bekanta och skattade bibelverk. Då Fjellstedts utläggning utkom
åren 1856—61, säger det sig självt, att det nu utgivna utdraget ingalunda kan anses motsvara
nutida krav i vetenskapligt avseende. Boken är ej fri ifrån störande tryckfel. E. E—m.

Heiler, Friedrich. Bönen. En religionshistorisk och religionspsykologisk
undersökning. Av förf. förkortad sv. uppl. Övs. [fr. ty.] av Gunhild Tegen.
Diak. 1922. 369 s. Litt. Cm. 7:75.

Det hör till ovanligheterna att ett vetenskapligt verk, allra helst en forskares förstlingsarbete,
upplever mer än en upplaga. Mycket sällsynt är helt säkert den framgång som kommit
Heilers bok om bönen till del. 1918 utkom den första gången; 1923 utgick den fjärde
tyska upplagan från trycket. Heiler har genom detta sitt arbete, trots sin ungdom, med ett
enda slag ryckt upp i allra främsta linjen av nu levande religionshistoriker.

Vad som framför allt utmärker Heilers föreliggande undersökning av bönen är den oerhört
vida religionshistoriska horisonten. Man häpnar över omfattningen av det religionshistoriska
vetande över vilket förf. förfogar. Och man gripes av förundran över vilken i sanning
månggestaltad och olikstämd företeelse bönen är. Men det är visst icke en oordnad stoffmassa förf.
lägger fram för våra ögon; då skulle hans framställning ej gjort skäl för namnet vetenskaplig.
Tvärtom ådagalägger han en ovanlig förmåga att ur inre grunder uppdela och så klargöra.

Att denna bok nu har blivit överflyttad till vårt språk kan hälsas med tillfredsställelse, ty
den torde få anses såsom klassisk på sitt område. Den svenske läsaren må blott icke göra sig
någon föreställning om en alltför lätt och bekväm lektyr. Boken kräver både tid och
eftertanke, och naturligtvis en någorlunda stor historisk bildning. Men den kan å andra sidan
giva mycket såväl till ökad kunskap om religionens allra väsentligaste livsyttring, som till inre
fördjupande i dess outgrundliga hemlighet. E. E—m.

Inge, William Ralph. Frispråkiga essayer. Övs. [fr. eng.] av August Carr.
H. G. 1923. 270 s. Ca. 5:75.

Förf., domprost vid S:t Paulskatedralen i London, är utan tvivel en av förgrundsfigurerna i
nutida engelskt andeliv. »Den dystre domprosten», som han brukar kallas, har ett inflytande
som långt ifrån är begränsat till de teologiska och kyrkliga kretsarna. Nej, hans uttalanden
uppmärksammas och kommenteras såväl i dagspressen som man och man emellan. Ett klart
huvud har han, och en ovanligt mångsidig och ingående förtrogenhet med skilda livsområden.
Men vad som mest utmärker mannen och hans författarskap är en sprudlande lust att säga
beska sanningar. Han äger en sällspord förmåga att avslöja varjehanda åskådningar i tiden,
som man varit böjd att hålla för självklara, såsom utslag av ganska tvivelaktig dogmatism.

Det vidast spridda arbetet av Inge torde vara hans »Outspoken essays», i tvenne
samlingar. Bland dessa har nu ett urval försvenskats. De medtagna uppsatserna bära följande
rubriker: »Min tro», »Anklagelsen mot kristendomen», »Institutionalism och mystik», »Paulus»,
»Ett kommande liv och odödlighet»,  »Framåtskridandet», »Civilisationens dilemma». E. E—m.

— —. Tidens andar. Övs. [fr. eng.] av J. Lindskog. Sv. k. st. 1923. 88 s. Ci. 1:75.

»Vårt släkte är lika benäget nu som någonsin att göra sig fetischer. Den enda skillnaden
mellan oss och vilden är att han gör sig en avgud av trä eller sten, medan vi kläda upp någon

missförstådd idé i fantastiska kläder och tillbedja den» (sid. 23). Med bitande satir och
välgörande respektlöshet går förf. lös mot vad han finner vara sådana avgudar för vår tid: den
ytliga tron på ett självfallet framåtskridande, den heliga demokratien, den imperialistiska
nationalismen. Mot »tidens ande», som han behandlar skäligen vanvördigt, ställer han vad han kallar
»tidernas ande». Över huvud finner han det vara ett fel hos oss att vi se allt under för snäv
horisont. Vi betrakta oss i vårt ögonblick som tillvarons centrum, och vi arbeta på alldeles för
kort sikt, i förväntan att genast kunna skörda resultaten. Inges lilla skrift har en ovanlig
förmåga att sätta ens tankar i gång, vare sig till instämmande eller motsägelse. E. E—m.

Jensen, Gustav. En människas tankar. Uppsatser och föredrag. Övs.
[fr. no.] av Carl-Axel Hallström. Diak. 1922. 156 s. Ci. 2:75.

Ett arbete av den nu framlidne Kristiania-domprosten kan alltid påräkna förväntansfulla
läsare i vårt land. Titeln på ovanstående till vårt språk översatta bok torde säkerligen
föranleda mer än en älskare av Gustav Jensen att tro att det här är fråga om ett nytt arbete av den
vördade förf. Så är emellertid icke fallet. Det är fastmer den kända »Tanker og opgaver»
(av år 1902) som nu överflyttats till svenska. Översättaren hade bort på något sätt angiva detta.
(Jämför vad i Bibl.-bl. 1923, sid. 221, påpekas angående översatta böckers titlar.) Bland de
verkligt fina uppsatserna i denna bok är det särskilt en, som anmälaren sedan gammalt fäst sig
vid, den andra i ordningen: »Ett stycke själasorg: Självförebråelserna för de dödas skull». E. E—m.

Kalländer, J[osef]. Att uppleva Gud. Predikningar. Diak. 1922. 232 s. Cia. 4:50, inb. 5:50.

Dessa predikningar äro korta, i allmänhet på 5 à 6 sidor i litet format. Man märker
predikantens ärliga strävan att bli förstådd av dem han talar till. Han röjer ingen rädsla för att
dra in dagshändelser såsom åskådningsmedel eller anknytningspunkter. Han väjer icke för
formuleringar som skulle kunna vantolkas av den som i förment renlärighetsintresse vill märka
ord. Huvudsaken är för honom att göra det klart för åhöraren, att det gäller verkligheter i
vederbörandes eget liv. Det ligger ej så litet av homilia (d. ä. samtal), såsom de gamle sade,
över dessa predikningar. Tankarna växa fram som resultat av åhörarnes och förkunnarens
samfällda betraktelser över det verkliga livet. E. E—m.

Lidman, Sven. Bryggan håller. Vittnesbörd om korsets kraft. A. B. 1923.
316 s. Cia. 6:25.

En mycket uppmärksammad predikosamling av den kände författaren. Lidman framstår i
dessa 15 predikningar som en väckelseförkunnare av ovanliga mått. Med en glödande iver går
han åstad att frambära vittnesbördet om hur han själv vunnit frid och salighet, för att så lyckas
öppna ögonen på andra. Känslan är betonad till det yttersta. Varje ord är laddat med
entusiasm och extas. I den kraftiga färggivningen är han en mästare. Hur drastigt levande äro ej de
många meddelade anekdoterna och scenerna ur livet målade. Utan någon hänsyn är hans
realism, både när det gäller hans eget liv och andras. Mindre är han s. a. s. en kompositionens
och teckningens man. De olika episoderna i hans tal falla lätt isär från varandra. Och för
den sammanknytande tanken, för den stilla meditationen och betraktelsen har han ej någon
förståelse. Samlingen har sitt stora värde och intresse jämväl som dokument från den svenska
pingstväckelsen, även om Lidman måste tänkas ligga vida över dess genomsnitt. E. E—m.

Lindblom, Joh[annes]. Handbok till nya testamentet. D. 4:avd. 1 Nst.
1923. 283 s. Ccb. 9:75.

4:1. Romarbrevet. 1 och 2 Korintierbrevet. Galaterbrevet.

Denna nya del av docenten Lindbloms stora kommentarverk visar samma drag av lugn saklighet
som de båda förut utkomna, utläggningen av Matteus (Nst, 1917, 6:50) och av Markus, och
Lukas (Nst, 1918, 12:—). Enskilda uttryck och termer få sin belysning dels genom
sammanställning av det nytestamentliga materialet, dels genom påpekande av judiska rötter och
paralleller samt av grekiskt språkbruk. Sammanhang och tankeförbindelser, som i de paulinska
breven ofta äro nog så dunkla, bliva av utläggaren förklarade så som han efter moget övervägande
funnit vara sannolikast. E. E—m.

Rösch, Fritz. Bland muhammedaner i Nordafrika. Brev och dagboksanteckningar.   
Övs. fr. ty. av Ingrid Lindblad. Lb. 1923. 161 s. Cmdc. 2:75.

Förf. är en ung tysk missionär, som stupade i början av kriget. Han verkade åren 1907—13
bland Nordafrikas muhammedaner och gjorde sig även känd som en framstående egyptolog
och kännare av koptiskan. Efter hans död publicerades dessa brev och dagboksanteckningar.
De äro av ganska stort litterärt värde och utgöra ett värdefullt bidrag till kännedomen om den
nutida islam i Afrika. G. Lbrg.

Söderblom, Nathan. Tre livsformer. Mystik (Sundar Singh), förtröstan,
vetenskap. 2 uppl. H. G. 1922. 123 s. C. 3:—.

En utomordentligt intressant religions-psykologisk analys av tvenne i många avseenden så
vitt skilda fromhetstyper, som den nu levande indiske mystikern Sundar Singhs och den store
kyrkoreformatorn Martin Luthers. Mot bakgrunden av olikheter och motsatser, som betingas
av lynne och anlag, miljö och tidshistoriska förutsättningar, framstår identiteten av evangeliets
personlighetsdanande makt. I avdelningen om Luther behandlas några av den moderna
Lutherforskningens nya intressanta frågeställningar och resultat, till vilka förf., en av de främsta
målsmännen för denna forskning, tidigare lämnat så betydande bidrag. — Boken avslutas med
ett föredrag om vetenskapen som livsform, hållet inför Köpenhamns studenter. O. H.

Wetter, Gillis P:son. Kristendomen och hellenismen. Spridda drag ur den
äldsta kristna religionshistorien. H. G. 1923. 180 s. Ill., portr. Ccb. 6:50.

Denna bok, som består av föreläsningar hållna vid sommarkurserna i Göteborg 1923,
lämnar en framställning av kristendomens ursprung och sammanhang med hellenistiska, d. v. s.
senare grekisk-hedniska föreställningar, som är av det största intresse särskilt för den, som
redan har någon kännedom om det utomordentligt vanskliga och viktiga problem, som
behandlas, även om man ej alltid kan instämma med förf.; delvis återgiver den hans egna
forskningar och åsikter, särskilt i fråga om Paulus, som ej tillerkännes samma grundläggande
betydelse, som de flesta vilja, och den äldsta kultens betydelse för kristendomens utveckling. Kap.
I giver en framställning av hellenismen, dess kulter och ledanda religiösa idéer, II ägnas de
äldsta hednakristna församlingarna, III gudstjänsten, IV frälsningsbegreppet, V motsatsförhållandet
mellan kristendomen och den antika staten. M. P. N.



D. Filosofi.
Dymling, Carl. Kvinnors själsliv. 2 uppl. 1923. 202 s. De. 4:75.

Förf. har här samlat och sökt sammansmälta en del av vad andra före honom skrivit i
denna sak, men något nytt och eget har han knappast att ge. Analysen tynges ständigt ned
av en moraliserande tendens, vilket stundom sätter en både tung och tröttsam prägel på det
hela. H. R—r.

Emerson, Ralph Waldo. Kärlek och andra essayer. Övs. [fr. eng.] av
August Carr. B. & B. 1922. 190 s. (Berömda filosofer 21.) D. 3:50.

Detta lilla urval av de essayer, som Amerikas störste tänkare i så rikt mått strödde
omkring sig och som funno läsare vida omkring, omfattar idel värdefulla saker. Varje sida
vittnar om inspirerande vishet, djup människokännedom och adel humanitet, och de levnadsråd,
han ger, förtjäna alla att begrundas och beaktas. Den glänsande stilen, som översättaren på ett
lyckligt sätt förmått bevara även åt den svenska dräkten, förhöjer njutningen i icke ringa grad. H. R—r.

Hellberg, Eira. Telepati och ockultism. En bok för vardagsmänniskan.
L. H. 1922. 177 s. De. 4:75.

En liten handledning i ockult utbildning illustrerad med talrika händelser från de ockulta
företeelsernas underbara värld. H. R—r.

Hollingworth, H. L., o. Poffenberger, A. T. Tillämpad psykologi. En
handledning för skolbruk och självstudium. Till sv. [fr. eng.] av Johan Westerlin.
D. 1, 2. N. o. k. 1923. De. à 2:50, inb. 3:50.

Förff. betona att deras uppgift är att lämna en översikt över hur psykologiens resultat
kunna tillämpas på olika områden — vid verkstadsarbete, handel, rättskipning, uppfostran,
yrkesval o. s. v. —, medan de däremot alldeles bortse från de etiska synpunkterna, huruvida
det är rätt att t. ex. genom den enligt psykologien verksammaste annonseringen förmå människor
att köpa vad de icke nödvändigt behöva. Ett så omfattande översiktsverk måste alltid bli
något ojämnt; så märker man t. ex. snart, att förff. äro mycket klarare och säkrare i sin
framställning när det gäller olika gifters psykiska verkan än när de tala om arbete och trötthet.
På det hela taget måste man dock säga att detta arbete står på en hög nivå i avseende på
innehållets korrekthet. A. H—r.

Linné, [Carl von]. Linnés Nemesis divina, utg. och kommenterad av Knut
Barr. W. & W. 1923. 162 s. D. 4:50.

I Linnés livsåskådning ingick ett egendomligt drag av religiös mystik, som särskilt
präglade hans uppfattning av det moraliska livet. Genom att aktgiva på egna och andras
erfarenheter sökte han påvisa ett regelbundet sammanhang mellan brott och straff, enligt hans
mening förklarligt blott som konsekvens av ett direkt ingripande från en gudomlig makt; det är
denna överjordiska, omutliga, obönhörligt och rättvist straffande makt han i anslutning till
antikens mytologi kallar Nemesis. (För belysning av detta jfr även Levertins Linnémonografi!)
— Barrs upplaga ger oss Linnés anteckningar fullständigt och på ett lättillgängligt sätt
(svårare vändningar, latinska citat m. m. äro omtolkade på modern svenska). För den som
närmare vill studera Linnés föreställningsvärld kan den vaTa till god hjälp. O. W—n.

Lilius, Albert. De växandes känsloliv enligt nutida undersökningar. A. B.
1922. 166 s. Litt. (Vetensk, o. bildn. 31.) De. 4:75.

Detta arbete, varav den första allmänpsykologiska delen nu föreligger färdig, är snarast en
utvidgning av ett par kapitel i förf:s tidigare utgivna »Skolålderns själsliv». Boken är delvis
rätt tungt vetenskaplig, och det framgår också av förordet, att förf. velat på en gång skapa en
populär skrift och göra en insats i det rent vetenskapliga arbetet, vilket bl. a. tydligt
framträder i de omfattande noterna och litteraturanvisningarna i slutet av boken. Framställningen
är därför icke alltid lättläst, men den som verkligen vill lägga ned en del arbete på studiet av
boken, kommer också att få stor behållning, i synnerhet av huvudkapitlen om känslornas
biologiska betydelse, om instinkterna och om affekter. A. H—r.

Rasmussen, Vilhelm. Barnets själsliv. 1. Hemmabarnet. Till sv. [fr. da.]
av Robert Larsson. Gle. 1922. 154 s. De. 4:75.

Boken utgör första delen av ett tämligen stort lagt arbete i barnpsykologi. Denna del
behandlar de fyra första åren av barnets liv. Innehållet utgöres till stor del av förf:s egna väl
utförda iakttagelser över sina båda barns utveckling. I den första hälften av boken lämnas en
klar redogörelse för spädbarnets psykologi och själsliga tillväxt t. o. m. språkutvecklingen, där
den allmänna framställningen blir levande och konkret genom väl valda belysande exempel;
någon enda gång är framställningen dock väl ytlig och därför vilseledande, t. ex. när det gäller
språkcentrum i hjärnan. Den senare, något mindre, hälften av boken utgöres nästan endast av
en stor samling iakttagelser, medan förf. utelämnat alla redogörelser för andra forskares resultat.
Läsaren vinner därför åtskilligt i överblick över ämnet, om han jämsides läser en allmän
framställning, t. ex. Gaupp, Barnets psykologi. A. H—r.

Russel, Bertrand. Filosofiens problem. Övs. [fr. eng.] av August Carr.
Tiden 1922. 172 s. D. 3:25.

En värdefull populärvetenskaplig inledning till filosofien med särskild hänsyn till de kunskapsteoretiska
problemen, som göras till föremål för behandling på grundval av ett slags kritisk realism.
Boken lämpar sig utmärkt för självstudium och bör ej saknas i något folkbibliotek. H. R—r.

Spinoza, Benedikt. Etik. Övs. [fr. lat.] med en inledning av Alf Ahlberg.
B. & B. 1922. 299 s. Portr. (Berömda filosofer 20.) Dg. 6:75.

Spinozas etik, som härmed för första gången framträder i svensk dräkt, kan karakteriseras
som ett slutet helt av hans med stor konsekvens genomförda panteistiska realism. Den vid
framställningen tillämpade geometriska metoden med definitioner, axiom, propositioner, bevis
o. s. v., sätter en tung och otidsenlig prägel på det hela, men för den, som verkligen vill sätta
sig in. i den store rationalistens tänkesätt, bjudes här en utmärkt översättning med en kort
orienterande inledning. H. R—r.

Vannérus, Allen. Etiska tankegångar. A. B. 1922. 228 s. Dg. 12:—.

Med detta arbete vill författaren ej erbjuda något utfört system utan blott några kapitel av
vad han vill kalla de mänskliga livsvärdenas etik mot bakgrunden av den psykofysiska realismen
som han själv omfattar. Innehållsrikt och instruktivt lämnar det många tillfällen till
invändningar ej minst från den religiösa etikens ståndpunkt, men är över huvud med sina
problemställningar och sin kritik synnerligen värdefullt vid etisk forskning. H. R—r.

Voltaire [pseud. för François Marie Arouet]. Filosofiska romaner. I övs.
[fr. fra.] av David Sprengel. Med en studie över filosofpropagandan i Frankrike
på 1700-talet och Voltaire av H. Taine samt noter och anmärkningar av översättaren.
B. & B. 1922. 296 s. Portr. (Berömda filosofer 19.) D. 6:75.

Föreliggande volym är tänkt som den första av trenne, vilka skola omfatta en komplett
samling av Voltaires berömda filosofiska romaner. Konstnärliga i stilen och originella till
formen spegla dessa med sin snabba revy av idéer, händelser och fakta en god del av hela det
dåtida mänskliga vetandet, och alltid är det samme kvicke och livlige om ock ofta ytlige och
lättsinninge kämpe, som drar i härnad för upplysning och frihet. Här granskas religionen,
kyrkan eller samhället, här gisslas människornas dårskaper och fördomar eller göras inlägg i
dagens brännande frågor — för att nu nämna något av det rika innehållet i denna första
samling. Det vore förmätet att vilja ge en särskild rekommendation åt dessa klassiska kåserier,
må var och en som ännu icke gjort deras bekantskap skynda sig att gottgöra en försummelse. H. R—r.



E. Uppfostran och undervisning.
Bergqvist, B[engt] J:son. Våra skolor. En överblick i anledning av skolkommissionens
reformförslag. Nst. 1923. 320 s. Ec. 4:50.

Boken innehåller egentligen förf:s yttrande över skolkommissionens betänkande. Förf.
inskränker sig emellertid icke till en granskning av detta förslag, utan han lämnar först en rik och
lättläst skildring av vårt nuvarande skolväsende. Därefter följer en rätt bred framställning av
arbetssättet i skolorna och de olika frågor som med avseende på dessa förhållanden nu stå på
dagordningen, varvid frågan om självverksamheten naturligtvis intar huvudnimmet. Till sist
framställas förf:s önskemål angående reformer inom skolorganisationen. Önskemålen kunna
kort uttryckas i orden: Låt oss försöka olika organisationer och jämföra! Metoden är
sympatisk, men fråga är om den verkligen är möjlig i den utsträckning som förf. föreslår.
Boken är lättläst och ger god behållning. A. H—r.

Ehlin, Erik. En utopia eller några synpunkter och förslag beträffande skolreformen.
Ehlin 1923. 64 s. Ec. 1:75.

Ett utomordentligt intressant inlägg i vår skoldiskussion. Förf. påvisar skarpt avigsidorna
i den nuvarande organisationen med fullkomligt slutna klasser, där alla skola oberoende av sina
förutsättningar lara sig lika mycket i samma tempo, och han visar också att de därmed
följande svårigheterna i viss mån bliva ända mera besvärande enligt skolkommissionens förslag.
Förf:s huvudtanke kan snarast uttryckas så, att alla skola läsa vissa obligatoriska ämnen under
ungefär hälften av skoldagen, medan den andra hälften upptages av hjälpundervisning m. m.
för de svagare eleverna och av bredvidläsning i ett eller flera ämnen för de mera begåvade.
Vid denna bredvidläsning bör en något modifierad daltonmetod kunna tillämpas.


Tankarna äro framförda i en försynt och sympatisk form. Huvudtanken är säkert värd en
grundlig diskussion, varför boken bör läsas av alla för vår skolfråga intresserade. A. H—r.

Gadelius, Bror. Om barnets psykiska utveckling och själslivets hygien
under skolåldern. H. G. 1924. 44 s. E. 1:25.

Häftet innehåller ett föredrag, som hållits inför läkarsällskapet. Då förf. berör leken,
lärarens arbete, självstyrelse i skolan, lögnen, sexuell upplysning, psykoanalys,
koncentrationsläsning m. m., är det naturligt att det hela blir rätt ytligt. Såsom allmänt intresseväckande
är häftet dock värdefullt, och de rätt knappa men emellanåt genom slående exempel belysta
anvisningar som givas kunna nog hos många bilda utgångspunker för fortsatta reflexioner över
uppfostrans problem. A. H—r.

Mayo, Gertrude. Barn och själv suggestion. Hur man botar sjuka och uppfostrar
friska barn enligt Coués metod. Bearbetn. [fr. eng.] av Gurli Hertzman Ericson.
N. o. k. 1923. 130 s. Ill., portr. Ea. 2:75, inb. 3:50.

En trevligt skriven bok med många mycket goda och värdefulla råd till föräldrar och
uppfostrare och vars värde räcker vida längre än den lilla modenyck som under namn av
»Couéism» går över världen. En del onödig ballast finnes, men god är skildringen av de fina
personligheterna: Coué och Marie Kaufmann. J. B.

Några arbetsområden för kvinnor. Föredrag hållna vid av Svenska kvinnors
medborgarförbund anordnade möten. W. & W. 1923. 82 s. Ex. 2:—.

I denna lilla skrift redogöres givetvis icke för alla de yrken med tillhörande utbildningsanstalter,
som numera stå öppna för kvinnor. Särskilt fäster man sig vid att ett par av de allra
mest typiska kvinnliga arbetsområdena icke alis medtagits, nämligen lärarinne- och
sjuksköterskeyrket. Post, telegraf och järnväg omnämnas endast i förbigående — skälet har väl varit det
just nu rådande, lätt kontrollerbara överflödet på arbetskraft inom dessa områden. Urvalet
bland de yrken, som finnas representerade, förefaller också en smula tillfälligt; ett par av dem
synas ha för litet allmänt intresse för att motivera att plats beretts dem i detta begränsade
urval, så t. ex. arkitektyrket. Likaledes torde det fåtal, som ägnar sig åt den juridiska banan
eller journalistyrket knappast behöva vägledning i denna form. De övriga arbetsområden som
behandlas äro det husliga arbetet, jordbruket, det sociala arbetet, kontorist-, sömnads-,
tandsköterske- och tandteknikeryrket, allt av på respektive område själva arbetande kvinnor. Tyvärr
konstatera ju de flesta av dem överflöd på arbetskraft till följd av den rådande depressionen,
men enstaka ljuspunkter skymta också, särskilt på det husliga och sociala arbetsfältet. G—a L.

Ohlander, Joh[annes]. Göteborgs folkskoleväsen i gamla dagar och i våra.
En skolhistorik i anledning av Göteborgs stads 300-årsjubileum. W. & K. 1923.
277 s. Ill. (Bidrag till Göteborgs folkskolors historia. 2.) Ecba. 7:—.

Förf. ger först en rik och intressant historisk framställning av folkskolan och dess
föregångare i Göteborg från 1625 till 1858, varvid särskilt de olika skolbildningarna i slutet av
1700-talet giva läsaren en föreställning om ett levande socialt och religiöst intresse inom
samhället. Från tiden efter 1858, då skolan blev en kommunens gemensamma angelägenhet,
skildrar förf. de olika sidorna ar skolans arbete väsentligen sådant det nu gestaltar sig men
med intressanta historiska upplysningar på olika punkter. Boken har ett mycket rikt innehåll
i en tilltalande form. Den har naturligtvis störst intresse för göteborgare, men den är vard att
läsas även av alla andra som vilja studera folkskolans utveckling i vårt land. A. H—r.

Pedagogiska spörsmål. Tidskrift för nyare pedagogiska rörelser. Utg. av
Ester Edelstam. Utkommer i 3 häften om året. Prenumerationspris 3:—, lösnummer
1:25. E(p).

Det moderna ropet inom metodiken heter självverksamhet. Denna fråga kan knappast sägas
ha varit försummad inom vår teoretiska pedagogik i böcker och tidskrifter, men den som
är intresserad av utländska pedagogers strävanden inom denna och en del besläktade frågor,
har nu i denna tidskrift ytterligare en möjlighet att följa med utvecklingen. Man måste dock
inför vår mängd av pedagogiska tidskrifter fråga sig, om det ej varit lämpligare att, i stället för att
starta en ny tidskrift, söka samarbete med en redan befintlig, t. ex. Verdandi eller Skola och
samhälle. A. H—r.


Prytz, Ingrid. Det självverksamma skolbarnet. En kort vägledning i Montessoris
metod. Efterskrift: Nya uppfostringsideal och undervisningsmetoder av Anna Pallin.
N. o. k. 1923. 127 s. Ill. Ea. 2:25, inb. 3:—.

En röande och trevlig redogörelse för M. Montessoris undervisning och uppfostran av
småbarn. I våra bättre småskolor finnes redan nu mycket av den självverksamhetens ända, som är
huvuddraget i denna metod liksom i all modern reformpedagogik. Mera kan och måste
emellertid göras, och en företagsam lärarinna kan i denna bok finna många goda uppslag, även om
den innehåller rätt litet som utan omarbetning kan direkt användas i skolan. Boken har dock
kanske ända större intresse för mödrar och andra barnens vårdare i hemmen. Den framhåller
nämligen klart betydelsen av barnets arbete i lekens form. Trots sina ofantliga överdrifter —
anmälaren tror t. ex. icke alis på nyttan av att låta barnen helt leva i en för dem skapad
miniatyrvärld — är boken mycket läsvärd.

En efterskrift av Anna Pallin innehåller några ord om psykoanalys, självstyrelse, daltonmetoden
m. m. Psykoanalysen behandlas väl okritiskt. För Övrigt kan denna ytterst kortfattade
framställning naturligtvis icke alis gå på djupet med frågorna. A. H—r.

Zachrisson, R[obert] E[ugen]. Sunt förnuft om skolförslaget. En kritisk
granskning. Nst. 1923. 93 s. Litt. Ec. 1:75.

Häftet innehåller en skaTp och delvis ensidig kritik av skolkommissionens förslag, som
förklaras vara varken pedagogiskt eller socialt tillfredsställande. Särskilt angriper förf. förslaget på
grund av den ställning språkstudierna skulle komma att intaga i den nya skolan. Ibland är
tankegången något oklaT, t. ex. när kommissionen klandras för att den som mål för undervisningen
i främmande språk sätter förmåga att »förstå medelsvår text», varemot förf. vill giva eleverna
någon kunskap om de stora kulturfolkens liv, seder, historia, litteratur och institutioner; i slutet
av kapitlet om språken är förf. dock nöjd med >förmåga att utan avsevärd svårighet förstå ej
allför svåra arbeten på dessa språk» (varvid det väl dock får anses vara underförstått, att till
studium böra väljas kulturellt värdefulla texter). Framställningen vanprydes på ett par ställen
av hätska och klumpiga kvickheter. Häftet bör dock studeras vid sidan av annan litteratur,
om man vill ha en allsidig belysning av skolfrågan, då en del av förf:s synpunkter givetvis äro
beaktansvärda. A. H—r.



G. Litteraturvetenskap.
Hasselberg, Gudmar. Realistisk lyrik. Studier i svensk versdiktning från
Bellman till Talis Qualis. Gle. bokh. 1923. 236 s. Litt. Ge. 4:75.

Den litterära genre författaren här behandlat inrymmer mycket av det populäraste om
också ei alltid det värdefullaste i den svenska lyriken (Bellman, fru Lenngren, Wadman,
Sehlstedt, von Braun m. fl.). Framställningen är ledig, materialet, väl disponerat och omdömena
präglade av sund saklighet. Arbetet lämpar sig väl för läroverks- och större folkbibliotek. O. W—n.

Lindeberg, Giovanni. Svenska diktarsilhuetter. Eklund 1923. 103 s. Gc. 2:—.

Smärre skisser och studier över några bland de ledande gestalterna inom Sveriges nyare
litteratur (Tegnér, Strindberg, Heidenstam, Fröding, Karlfeldt, Selma Lagerlöf m. fl.), tillkomna
under författarens verksamhet som föreläsare i folkbildningsarbetets tjänst och i främsta rummet
avsedda att väcka intresse för studiet av våra stora diktare. För litteraturkritikens analytiska
sida synes förf. däremot äga mindre sinne. O. W—n.



H. Skönlitteratur.
Bartsch, Rudolf Hans. Hans judinna eller Jakob Böhmes kristallkula. Övs.
[fr. ty.] av Birgit Möller. A. B. 1923. 174 s. (Moderna romaner 55.) Hcef. 3:50.

Denna roman av den numera välbekante österrikiske författaren lämnar en intressant skildring
ur militärkretsarna i den forna Donaumonarkien. Den brännande judefrågan beröres genom

Christoph Hebedichs, generalstabsofficerens, passion för en vacker judeflicka. Boken är
koncentrerad och ganska välskriven, men Bartschs personer ha som så ofta ett drag av overklighet
över sig, som tröttar läsaren. H. K.

Berend, Alice. Spreemann & C:o. Övs. fr. ty. av Tyra Hjelt. Å. & Å.
1921. 304 s. Hcef. 4:75.

Spreemann & C:o är ett ganska anspråkslöst försök till släktroman med handlingen förlagd
till förra seklets Tyskland. Den lilla köpmansfamiljens framgångar sammanfalla till tiden med
Preussens och den nya rikshuvudstadens, och förf. lämnar ett stycke kulturhistoria från den
äjskvärda småborgerlighetens Berlin. Några djupare problem får man inte vänta att finna i
denna bok, men den är underhållande och ej för sentimental. H. K.

Bojer, Johan. Den siste vikingen. Roman. Övs. [fr. no.] av Per Edvin
Sköld. Tiden 1923. 272 s. Hceda. 3:—.

Johan Bojer har redan tidigare dokumenterat sig som en värdig frände till Hamsun og
Sigrid Undset. Även genom denna roman blåser Norges friska fjäll- och havsluft och hans
fiskare ha denna gång trots brännvin och annan civilisation bibehållit det gamla vikingablodet
tämligen ogrumlat. Översättningen har tyvärr blivit tyngre än originalet. H. K.

Brockdorff, Gertrud von. Den sista tsarinnan, Alexandra Feodorovna.
Roman. Övs. [fr. ty.] av Harald Sundström. Ljus 1923. 320 s. Ill., portr., litt.
Hcef. 6:25, inb. 7:75.

En romantiserad skildring av kejsarfamiljens liv fram till tsarens tronavsägelse 1917.
Berättelsen ansluter sig ganska nära till kända fakta och ger bl. a. en trovärdig bild av den
vankelmodige monarken och flera av hans rådgivare. Ett osympatiskt drag är, att skildringen
av en namngiven ännu levande person är grundad på vissa i hög grad nedsättande rykten, som
dock äro obevisade och troligtvis osanna. A. H.

Bruun, Laurids. Under livets träd. Roman. Till sv. [fr. da.] av Signe
Hallström. L. H. 1923. 311 s. Hceda. 5:75.

Den som känner Laurids Bruun uteslutande som förf. till de roliga van Zanten-böckerna
blir ganska besviken över föreliggande roman. Den är rätt väl berättad, har bitvis en verklig
skolpojksfriskhet över sig, och handlingen tilldrar sig i Indiens för oss så lockande miljö. Men
varför all denna sentimentalitet, denna indiska pseudomystik och denna till leda uttänjda
detektivromanspänning?

»Under livets träd» kan kanske bjuda en tillfällig underhållning, men några djupare värden
besitter den inte. H. K.

Elster, Kristian, d. y. Min bror Harris. Övs. fr. no. av Jenny Jusélius.
L. H. 1922. 208 s. Hceda. 4:75.

Harris Hedel är den brutala övermänniskan, som går sin nyckfulla väg över obanad mark
genom livet. Hans bror Emil, i vars mun berättelsen är lagd, ser hans bedrifter genom en hart
när otrolig broderskärleks brillor och framstår själv som en ganska svag stackare.

Boken är välskriven, måhända något sentimental, men aldrig sensationell. H. K.

Ernst, Paul. Dialoger. Övs. [fr. ty.] av Hugo Hultenberg. Nst. 1923.
431 s. Hcef. 8:75.

Originalets titel är »Erdachte Gespräche». Förf. låter mer eller mindre historiska gestalter
närmare eller fjärmare i tid och från vitt skilda områden, eller onämnda personifikationer
såsom Filosofen, Konungen, ett barn, en fattig, uppträda och samtala över skilda ting såsom
Lyckan, Diktaren och det upplevda, Makten, Religion och moral, Odödlighet, Vad kommer


sedan? (samtal i en skyttegrav), Tro och tro. För den filosofiskt och estetiskt oskolade — icke
obildade — finnes det sannolikt få bättre tillfällen än i denna bok, att på ett »olärt», konkret
och fängslande sätt bli konfronterad med det mänskliga tänkandets eviga problem. Detta
innebär icke att boken smakar av populärt filosofikompendium, den är framför allt ett
skönlitterärt verk med sin författares individuella stämpel. Utan all tyngd, i en sträng och knapp
språkdräkt öppna dessa stundom glänsande, alltid väckande och intresserande dialoger klara och
skimrande utsikter över människoandens domäner, någon gång ända hän emot de obevekliga
gränserna. S. G.

Falk Rönne, Jörgen. Hem till jul. Berättelse. Övs. [fr. da.] av Aksel
Atterbom. W. & W. 1923. 214 s. Hceda. 4:25.

»Hem till jul» är en enkelt och friskt och roligt berättad jag-bok, snarast en kulturhistorisk
skildring från 70—80-talen: ett par glada unga studenter hemma på julferie, litet skämt
och litet allvar, julkalas, äventyr och svärmeri. Allt är återgivet con amore och med ett vaket
sinne — och minne — för alla detaljer samt, sist men icke minst, med den gemytliga och
litet självbelåtna äktdanska humorn. Som redan författarnamnet säger en, är det en älsklig
och renhjärtad bok, som passar för ungdomen och för att läsas högt i familjekretsen. — På
sitt sätt påminner den om Scharlings klassisk vordna »Nöddebo prästgård». — Översättningen
är på det hela taget god, fast tyvärr en del danismer insmugit sig. O. B.—Z.

Fleuron, Svend. Svanarna från Hjortvad. Till sv. [fr. da.] av Robert
Larsson. A. B. 1923. 163 s. Hceda. 3:75.

Fleurons böcker om djur — nio sådana ha översatts till svenska — äro så väl kända för
allmänheten, att de knappast kräva någon speciell rekommendation. De lämpa sig mycket väl
för folkbiblioteken och till läsning för såväl gamla som unga. Så högt som i de tidigaste
böckerna — »Den siste av sin stam» och »De röda jägarna» — har F. knappast nått i de senare
arbetena, men dessa äro dock trevligt och livfullt skrivna och vittna om en intim kännedom
om de skildrade djuren. Här i denna bok är ett svanpar och deras ungar huvudsaken i
skildringen, men många andra två- och fyrbenta djur glida in i berättelsen och få alla sin lilla
karakteristik. J. F.

Fönhus, M[ikkjel]. Trollälgen. Övs. fr. no. av Aksel Atterbom. W. & W.
1923. 188 s. Hceda. 3:50.

Boken handlar om en älg, som i folkmedvetandet gäller att vara en gammal skattgrävare i
ett djurs skepnad, med ögon som en människa och osårbar för kulor. Huvudhandlingen i
berättelsen är »Lons», den gamle jägarens, jakt efter djuret, vilken jakt får sin första avslutning
med att »Lon» med en hemlighetsfull kula, avskjuten mot älgen, dödar sin hund och ende
kamrat i livet, Björn, varefter han i missmod upphör med skogslöpandet. Slutkapitlet är en
visionär skildring av dödsjakten, då »Lon» rider på älgens rygg in i döden. Berättelsen är en
egendomlig blandning av romantik, natur- och djurlivsskildring och bjuder på mycket vackra
sidor av en med naturmystik väl sammansmält realism. Förf. har i sitt hemland funnit en stor
läsekrets, och han förtjänar att vinna detta även hos oss. J. F.

Jaloux, Edmond. På djupet. Roman. Övs. [fr. fra.] av Emilie Kullman.
W. & W. 1923. 222 s. Hcej. 4:50.

En äkta fransk bok, historien om en åldrande mans lidelse för en annans hustru och
hans förtvivlan vid hennes död. Skickligt gjord, men rätt främmande för svenskt känslo- och
tankeliv. Rg.

Kamban, Gudmundur. Ragnar Finnsson. Övs. [fr. da.] av Thorsten W. Törngren.   
Nst. 1923. 315 s. Hceda. 6:75, inb. 8:50.

Skildrar ett liv, som börjar lovande, plötsligt stannar i utvecklingen och sist slutar i olycka
och djupaste nöd. Boken har många goda sidor, men faller sönder i skilda delar. Författaren
har som så många andra tagit intryck av filmen men ej kunnat arbeta hop dem med romanens
vanliga teknik till verklig samklang. Svårt att fatta, varför sådant översättes. Rg.


Keller, Paul. Hubertus. En skogsroman. Övs. [fr. ty.] av Sigrid Elmblad.
Lb. 1923. 269 s. Hcef. 4:50, inb. 6:25.

Tillhör s. k. moralisk litteratur i sämre mening. Avser att skildra en människas inre växt,
från njutningsmänniska och estet till pliktmänniska och etiker, vilket misslyckas på grund av
sviktande psykologisk träffsäkerhet. En omöjlig mordhistoria och 2 à 3 kärleksintriger
försämra ytterligare den dock ej alldeles talanglösa boken. S. G.

La Fayette, Marie Madeleine de. Prinsessan de Cleves. Inledn. o. övs. [fr. fra.]
av Hj. Lundgren. A. B. 1923. 243 s. (Bonniers klassikerbibl.) Hcej. 4:75, inb. 7:25.

Denna bok är ingenting mindre än den franska 1600-talsklassicitetens representativa roman
och ett otvivelaktigt mästerverk. Den handlar om en gift dam, prinsessan de Cleves, som fastän
hon ej älskar sin man, av aktning för hans kärlek och av pliktkänsla strider mot en häftig
böjelse för en lysande kavaljer, som också älskar henne. Det är helt och hållet en själshistoria men
av nästan dramatisk stegring i intresset och full av de finaste psykologiska skiftningar. Den
naturliga kompositionen och den aristokratiskt dämpade stilen äro också typisk »klassicism».
Översättningen är i det hela vacker och god. F. V.

Poulsen, Frederik. Kung Midas' dag. (Et Midasdøgn gik over landet.) Roman.
Övs. [fr. da.] av Märta Lindqvist. Sk. 1923. 444 s. Hceda. 7:50.

En roman från kris- och gulaschtiden, roligare än andra dylika kanske därför, att förf.
kunnat behandla sitt ämne historiskt. (Daggryningen. Dagen. Natten.) Man igenkänner
typer och händelser, som voro alldeles identiska med sina svenska motsvarigheter, man upplever
ånyo hela den ekonomiska och sociala omvälvning, som så nyss varit verklighet, och man gläder
sig åt, att förf. aldrig sätter sensationen i främsta rummet utan som en god berättare håller sin
skildring av den upp- och nedvända världen inom det sannolikas gränser. H. K.

Rist, P[eter] Fr[ederik]. Lasse Månsson från Skåne. En berättelse från
Karl X Gustafs danska krig. Övs. [fr. da.] av Karin Jensen, f. Lidforss. W. & W.
1923. 212 s. Hceda. 4:25.

Rist var själv militär — överste och chef för danska generalstabens krigshistoriska
avdelning —, men de krigiska äventyren ha ganska litet utrymme i hans roman från Karl X Gustavs
strid mot Danmark. Lasse Månsson, en danskfödd bondson som tagit värvning i svenska
hären och sålunda kommer att deltaga i tåget över Bält, blir under en skärmytsling svårt sårad
och får ligga sjuk i en bondgård på norra Falster. Ett kärleksförhållande uppstår mellan
honom och gårdens dotter. Han deserterar för hennes skull och måste därför under Karl X
Gustavs andra anfall mot Danmark fly till skogs, där båda omkomma under den stränga vintern.

Bondebefolkningens lidanden under de hårda inkvarteringarna målas åskådligt och dock med
dämpade färger, tidens tro och övertro träder levande fram för läsaren, den historiska
tidsskildringen har över huvud en sällsynt vederhäftighet och fyllighet. Denna bakgrund gör det, icke
mindre än skildringen av de ungas robinsonad med dess inramning av böljande mjuk dansk
natur, väl motiverat, att romanen nu fått framträda i svensk översättning, fast denna inte
fullständigt återger originalets stilsäkra konst. B. M.

Sillanpää, F[rans] E[mil]. Två människobarn. Övs. [fr. fi.] av Hjalmar
Dahl. Sv. andelsf. 1923. 170 s. Hccua. 3:—.

Skildringen av en sällsam själsrörelse, en ung människas ångest vid första mötet med kroppslig
kärlek. Författaren har goda gåvor men mäktar ej riktigt häva händelsen till verklig konst
och tänjer därtill onödigt ut förloppet. Rg.

Turner, John Hastings. Hennes andra jag. Övs. [fr. eng.] av Ebba
Nordenadler. H. G. 1923. 236 s. Hcee. 3:25.

En kvick och kultiverad roman, måttligt djupsinnig. En skön och kapriciös ryska dimper
ner i en miljö av typisk engelsk »respectabilitp och gör skandal på alla upptänkliga sätt. Den
ende som förstår henne är en vis och torrolig gammal präst, bokens filosofiske resonör, som
gör till sin uppgift att bringa fram hennes andra och bättre jag. Detta lyckas också efter

diverse roliga kontroverser med fördomsfulla grannar samt med hjälp av världskriget. Den
underhållande boken är fri från den i denna art av litteratur vanliga panegyriken över kriget, andas
fastmer en salt och fördomsfri kritik av denna »kulturmakt». S. G.

White, Stewart Edward. Pälsjägaren. En romantisk berättelse från den
fria skogen. Övs. [fr. eng.] av Ernst Wilms. A. B. 1923. 190 s. Hcee. 3:75.

En frisk fläkt från de väldiga nordamerikanska ödemarkerna strömmar mot läsaren ur denna
bok. Pälsjägaren är en ung och djärv man, som för att hämnas på det allsmäktiga
»kompaniet», som stött bort och dödat hans far, söker konkurrera med detta i dess pälshandel. Han
tillfångatages och dömes till »la longue traversen, d. v. s. att med ringa proviant och utan
bössa taga sig fram genom skogarna och kölden till bebodda platser fjärran från kompaniets station
i ödemarken. Huvudpunkten i berättelsen är hans djärva kamp mot kompaniets hänsynslöse
kommissionär, och tack vare dennes dotter lyckas han betvinga ödet. Berättelsen är högst
romantisk, rik på detaljer ur det hårda livet i kampen om de vilda djuren och väl skriven. Man
läser den med mycket nöje. J. F.

Voss, Richard. Två människor. Roman i tre delar. Övs. [fr. ty.] av Ernst
Högman. Lb. 1923. 330 s. Hcef. 5:75, inb. 7:50.

Två ungdomar älska varandra innerligt. Men ärelystnad lockar honom att överge henne
och bli katolsk präst. Men kärleken släpper ej greppet om hans hjärta; han följer henne
överallt för att tvinga henne under sin makt och livssyn men misslyckas. Verkar i mycket
gammaldags roman men närmar sig genom viss konstnärlig glöd våra dagars dikt. Rg.

Zeromski, Stefan. Eld och aska. Roman från Napoleonstiden. Fr. po.
av E. We[st]er. D. 1, 2. H. G. 1923. Hcemc. à 5:—.

I föreliggande arbete behandlar förf. som vanligt nationella motiv. Polska mäns frihetskamp
mot mäktiga grannars förtryck är ett tacksamt ämne för en polsk romanförfattare; har han till
på köpet Zeromskis berättargåva och livfulla stil, bör arbetet bli njutbart för vem som helst.

Mot bakgrunden av de upprörda tidshändelserna ger förf. en intressant skildring av en
ynglings utvecklingshistoria. Boken är i lika hög grad ett psykologiskt som ett historiskt dokument
av värde. På grund av sin längd är »Eld och aska» dock ej så väl komponerad som de båda
förut till sv. översatta romanerna »Den trogna floden» och »Livets fägring». En annan
anmärkning skulle anmälaren vilja rikta mot Zeromskis författarskap över huvud. Realism i konsten
är nog bra, men den noggrannhet, varmed han ofta utmålar brutala våldscener, är stundom
något för raffinerad för att vara riktigt trevlig. H. K.

Hcb. Skönlitteratur: nysvensk (med finsk-svensk).

Alving, Hjalmar, o. Lindblad, Gösta, [utg.]. Svenska författare i urval
för skolan 1—6 (forts.). A. B. 1923. Hcb (s).

1. Stagnelius, E. J., Martyrerna. Dramatisk skaldedikt (1:—). — 2. Stagnelius, E. J.,
Backanterna. Sagospel (1:—). — 3, 4. Bremer, F., Grannarne. Förkortad uppl. (2:—). —
4. Gyllenborg, K., Svenska sprätthöken. Komedi (1:25). — 6. Ödmann, S., Hågkomster från
hembygden och skolan (1:—).

Vill tillgodose behovet av goda och billiga upplagor av sådana arbeten av svenska
författare, som lämpa sig för litteraturläsningen vid gymnasier, seminarier o. s. v. Torde dock även
ha intresse för vuxen litteraturintresserad publik. Utgivarna ha försett de olika arbetena med
upplysande noter och ordförklaringar.

Berger, Henning. En katt. En studie med intermezzon. A. B. 1923.
254 s. Ill. 7:50.

Intermezzona bilda en sammanhängande liten skildring av en övergiven stackars man, som
finner sin trost i en kisse. Denna dör slutligen kort före sin herre, men då denne avlider,
välkomnas han vid paradisets portar av sin kära katt. Människorna äro trolösa, men djuren
trogna och kärleksfulla; det är berättelsens huvudtema, som dock motsäges av den skisserade
bilden av trotjänarinnan, som stupar på sin post.
Om en djurvän läser boken, tror jag det skall gå honom som mig: katten skall bli honom
ännu intressantare än förut. En katthatare däremot bör ej befatta sig med boken. Ty allt
detta för honom obegripliga lovprisande skall bära fastna honom i halsen och öka hans hat
till en svindlande höjd. A. B. H.

Bohlin, Elin. Den smala vägen. Roman. A. B. 1923. 348 s. 5:25.

En lärarinnas roman har denna debutbok blivit kallad. Huvudpersonen är en ung flicka,
en tillbakadragen och reflekterande natur, som växer upp i ett vantrevligt hem, en miljö av
slarv, smuts, småsinne och gräl; fadern super och styvmodern, en nödtorftigt uppklädd piga,
varken kan eller gitter hålla ihop ett hem. Efter trista och gråa år kommer hon loss och
börjar utbilda sig till lärarinna och efter studietidens psykiska påfrestningar och ekonomiska
förödmjukelser får hon sin första anställning blott för att finna sig isolerad i sin krets och med
penningbekymren och familjens allt djupare misär som en black om foten. En föga
entusiastisk, men pekuniärt och socialt rätt lysande förlovning bryter hon efter svåra själsstrider och
beger sig trött och desillusionerad hem till sin småstad för att söka reda upp sina anhörigas
trassliga härva. — Fackmiljön är emellertid ytterst knapphändigt skildrad och huvudintresset
knyter sig till den unga flickans själsutveckling, hur hon för sin frids skull tvingas att göra
tunga och bittra offer, vars yttre resultat bli så klena. Detta är skildrat med en utomordentlig
följdriktighet och sanning, och småstaden, tristessen, förfallet målas understundom otäckt
trovärdigt. Om också språket här och där smakar lite av grammatika, så torde dock denna
lågmälta och sympatiska berättartalang i det stora hela vara på det klara med sina medel och sitt
mål. S. G.

Bolander, Carl-August. Karneval. Drama i fyra akter. A. B. 1923. 84 s. 2:25.

Ett drama om den store Michelangelo, som ett ögonblick i sin ålders dagar av en ung
kvinna drages till det han själv som ung försummat: livet, kärleken. Men hon bedrager
honom med en yngling, och han återvänder till sitt konstnärskaps ödsliga storhet. Det är ej
något oävet stycke, har lyrisk verve och en del verksamma repliker; i det hela dock snarast
en bagatell utan anspråk att ge mer än en glimt av »giganten»  Michelangelo. F. V.

Bäckström, Erhard. Det stora museet. Roman. Å. & Å. 1923. 250 s. 5:75.

En ganska idélös bok med motiv ur småstadsförhållanden, berättad i en pretentiöst enkel
stil. H. K.

Cronstedt, Nils Fredrik. Gripp. En hunds äventyr i Afrika. Å. & Å.
1922. 208 s. 4:75.

Man undrar ofta under läsningen av denna verkligt trevliga hundbok, om alla de
underbara ting, bullterriern Gripp utför med ett förstånd vida överstigande många mänskors, äro
sanna eller tillhöra diktens område. Förf:s lugna berättarstil verkar emellertid ganska
övertygande. Engelska officerare, negerhövdingar, pantrar, tigerfiskar och boaormar passera revy i
boken, och alltid är Gripp med på ett horn och spelar någon avgörande roll. Utmärkta
inblickar givas i det infödingsliv, som leves i Nigerflodsområdet, där förf. under många år haft
sin verksamhet. — Boken torde speciellt för pojkar vara av intresse som en äkta äventyrsbok. J. F.

[Ekholm, Hugo, pseud.:] Hugo Ekhammar. Under torparsolen. A. B.
1923. 323 s. 6:—.

En tilltalande berättelse ur torparnas liv i svenska Finland, nästan lika mycket
kulturskildring som roman. Författaren skriver något tung men sällsynt ren svenska, så ren, att
boken borde läsas i skolorna och av alla, som vilja lära sig handha vårt språk. Rg.

Eng, Uno. Poetens rosor. A. B. 1923. 151 s. 2:50.

»Poetens rosor» är en samling små prosastycken — historietter och meditationer — formade
med lätt och säker hand, men av en så bagatellartad enkelhet att de i längden bli föga

givande, ja, nästan synas stå på gränsen till gymnasistfunderingar. Någon utveckling sedan
förf:s 1921 utgivna »Skioptikon» skönjes knappast: det är samma spröda, indolenta prosalyrik.
Boken torde inte vara av betydelse för folkbiblioteken. O. B.—Z.

Faustman, Mollie, [pseud.:] Vagabonde. »Mina barn är vackra barn.»
A. B. 1923. 148 s. Ill. 3:25.

Mollie Faustman ger ut en samling små humoristiska kåserier som hon börjat publicera i
Dagens nyheter, mest om egna barn och andras ungar, men också om övriga företeelser i livet
och universum, små syrliga själviakttagelser och stillsamt ironiska analyser av sina medmänniskor.
I de ofta mycket lustiga och träffande barnskildringarna spåras en avsevärd likhet med
historierna om Hasse Z:s förhoppningsfulla ungdomar, så i »Ragnvald» och »Julklappsköp». Någon
gång når Mollie Faustman längre som i de enkla små berättelserna »Det stygga brevet», »Tro»
m. fl., där det rörande ständigt kryddas av lagom skälmaktighet för att inte slå över i
sentimentalitet. Litet ledsam blir författarinnan däremot, när hon till iakttagelsen fogar
moraliserande. — En del av historierna ha illustrationer av författarinnan, inte särskilt
anmärkningsvärda. O. B.—Z.

Fitinghoff, Rosa. »Ingenting» och andra berättelser. Sv. andelsf. 1923. 156 s. 3:50.

Det är sällan en bok så fullständigt motsvarar sitt namn, som Rosa Fitinghoffs »Ingenting»
— ett 20-tal småberättelser på varken gott eller ont av den schablonmässiga och litet pjollriga
typ, som man finner i de mindre jultidningarna eller på landsortstidningarnas 4:de sida. Ingen
flykt över vare sig språk eller tanke, ingenting, som kommer en att minnas boken. O. B.—Z.

Granfelt, Vincent. Skruvstolens folk. Stockholmsskildring. W. & W. 1923. 158 s. 3:25.

Är en nykter och grå skildring av kontorsfolk, deras vedervärdigheter, slit och missräkningar.
Någon djupare människoskildring är det icke men det som visas verkar pålitligt, dock
med en viss fast icke bjärt tendens. F. V.

Janson, Ture. Verkligheten. A. B. 1923. 214 s. 6:50.

I julkatalogen från förlaget, där författarna lämnat s. a. s. bruksanvisningar till sina böcker,
säger förf. till denna bok: »Verkligheten skildrar en ung läkares första inträngande i
medicinen och livet; i sina stycken en fysiologisk roman, om uttrycket kan tänkas». Vad som
menas med en »fysiologisk roman» är ganska gåtfullt och blir icke klarare, sedan man läst
boken. Förf. tar upp problemet: medicinaren och verkligheten, vill skildra en medicinares
inre utveckling från en rent naturvetenskaplig syn på studieobjektet till läkarens fördjupade,
humanistiska förståelse för sjuka människor, icke enbart sjukdomar. Två omständigheter
motverka kraftigt förf:s avsikter. Litterärt sett är skildringen alltför löslig och kaleidoskopartad
och dess människor äro skildrade i ett slags silhuettmaner med mycket knappa ansatser till
psykologisk fördjupning. Facktermer och för lekmannen tvivelsutan ganska Tafflande medicinska
miljöskildringar förekomma ymnigt, men grova bockar och skrattretande missförstånd uppväcka
starka tvivel, att förf. har en omedelbar förstahandsbekantskap med den verklighet, han vill
skildra. S. G.

Knöppel, Arvid. Långöra. En djurroman. D. 1. Å. & Å. 1923. 204 s 5:50.

Förf. är icke så litet av poet och förstår att ge stämningsrika naturbilder, som alltsomoftast
nå ganska högt. Dessutom är han en förträfflig djurkännare, som här i boken ingalunda blott
skildrar en hares liv utan får med bilder ur hela djurlivet i de småländska skogarna.
Skildringen är ibland väl mycket romantiserad och inmängd med reflexioner, nog så riktiga, som
dock icke direkt höra till ämnet. Att han är en stor vän av den matnyttiga vildnaden och en
bitter fiende till rävar, kattor, hökar och krypskyttar är en sympatisk förtjänst. Man läser
boken med stort nöje. J. F.

Lewenhaupt, C[laes] A[dam] C[arl]. Ett dygn i Pompei. Sv. andelsf.
1923. 259 s. Ill. 8:50.

Förf. har haft idén att låta Pompeji som ett förhäxat slott med sina invånare återuppstå
till liv ett dygn på året och råkar jämte sin fru in i det brokiga livet för två årtusenden sedan.
Skildringen är livlig och ogenerad, både språkligt och sakligt (Petronius' antika sedeskildring
har tydligen varit en uppmärksammad förebild); så mycket starkare avsticka de didaktiska
partierna, som tyckas härstamma från någon handbok. Pastichen träder ofta blott allt för tydligt
fram; misstag saknas icke. M. P. N.

Lindström, Sigfrid. Sagor och meditationer. Framt. 1922. 190 s. 4:—.

Det är kända sagor — en eller ett flertal motiv sammansmälta — med ett tillskott för
stort folk att fundera på. Ej barnbok. Legender, historiska händelser eller myter och bibliska
berättelser som sagor. Funderingar som klätt sig i sagoform. Fast sagoformen är ett modernt
uttryckssätt, kan den här ej sägas verka eftergjord utan frisk och mycket njutbar. A. F.

Lundquist, Ernst. Ny vår. Roman. W. & W. 1923. 243 s. 5:50.

En berättelse ur skånska herrrgårdslivet, skriven med ovanligt herravälde över romanens
teknik. Människoskildringen når endast i ett fall djupare. Men boken höjer sig över sina
likar genom ett skälmskt och skarpsinnigt uppslag: två män hålla på att mista sina hustrur,
men återvinna dem i sista ögonblicket genom att handla stick i stäv mot sina teorier om
kvinnan och äktenskapet. Boken präglas av en klok och genomkultiverad mans milda och lätt
humoristiska syn på människorna. Rg.

Martin, Knut. Före äktenskapet. Ett läsdrama. Sv. andelsf. 1923. 139 s. 4:50.

Rör sig om ömtåliga, i sak tänkvärda ting: hur en fader av egoism vill driva sonen bort
från en ren kärlek medelst utsvävningar, varvid ynglingen genast blir märkt för livet. Den
konstnärliga behandlingen är emellertid icke stark, föredraget är exalterat och ordflödande, även
om äkta känsla ej saknas och man får någon sympati för ett par av figurerna. F. V.

Melander, E[mil]. Andemakter. Syn och sägen från jämtskogars gömslen.
Nst. 1923. 322 s. Ill. 6:75, inb. 8:50.

E. Melander har tagit sig för att försöka sammansmälta till ett helt så pass olikartade ting
som a) traditioner från en jämtsocken, sannolikt åtminstone bitvis historiska, b) folkloristiska
sägenmotiv och trosföreställningar, c) religiöst känslofrosseri med stark dragning åt
frikyrklighet. Resultatet är, som väntas kan, en utomordentligt ojämn och oredig framställning av
fantasi och verklighet om vartannat, en sorts romantiserad kulturhistorisk berättelse av enklaste
slag och med en stor procent folkliga föreställningar om övernaturliga ting. En tydligen
åsyftad stämning av klärobskyr skogsmystik misslyckas fullständigt, trots att skogsrå och vitra
nämnas på varannan sida. — Lika värdefullt som det är med sakliga och vederhäftiga
uppteckningar av den tro och sed, den saga och sägen, som ännu lever bland folket, lika beklagligt
är det att se våra folkminnen missbrukade som rafflande ingredienser i en gottköpsroman. O. B.—Z.

Olsson, Fanny. Legend och krönika. W. & W. 1923. 160 s. 4:25.

»Legenderna» om madonnan, Josef o. s. v. äro allt för gemytslösa och tomma för att ha
något berättigande, och om än ett ett par andra stycken stå på något högre plan — en viss
folkkultur kan ej frånkännas förf. — är boken dock knappt avsevärd. F. V.

Smirnoff, Karin. Ödesmärkt. Skådespel i fyra akter. A. B. 1923. 122 s. 3:75.

Felet med Karin Smirnoffs nya skådespel är, att det inte är dramatik, det är dramatiserad
prosa. Efter hennes förra arbete (»Makter», 1922) hade man väntat något mera och bättre.
Där spårades en viss dramatisk talang. Här flyter handlingen tunn och tam. Språket är
visserligen ledigt och naturligt och tidigare fallenhet för finska ordvändningar bortarbetad, men
man saknar kraft och skärpa i replikskiftet. — Ämnet är som vanligt mörkt: en olycklig mans
kamp intill döden mot sina perversa böjelser. Huvudpersonen är på det hela taget väl, fast
kanske inte så tydligt tecknad. Men man frågar sig ovillkorligen, om det över huvud taget
vore möjligt att av rollen skapa en levande människa — eller av boken ett levande skådespel. O. B.—Z.


Swahn, Waldemar. Den lyckliga raden. Typer och händelser ur en
småstadskrönika. Å. & Å. 1923. 264 s. 5:50.

Författaren har givit denna bok undertiteln »typer och händelser ur en småstadskrönika».
Sättet att återgiva dessa har mera av journalistik än av dikt. Det liv som endast konsten
skänker, saknas hos dessa minnesbilder, som frammanas i författarens kända, litet konventionella
manér. Förkärleken för de excentriska, anstolta originalen med klingande namn är här åter
framträdande. Hj. L—n.

Söderberg, E[rik] N[atanel]. Idyller och tidsbilder. Dikter. A. B. 1923. 98 s. 2:75.

Söderbergs blonda, högnordiska naturidyll är i det hela sig lik i dessa nya dikter. »Sjung,
ljusa hjärtemelodi som junivind bland björkar!» är ett par högt representativa rader, och han
förhärligar vackert de rena, goda, allmänmänskliga känslorna. Ett mörkare stänk av vemod
kan emellertid denna gång konstateras. Den poetiska journalistiken i »tidsbilderna» står ej på
samma plan som den bästa centrallyriken, för vars skull boken anbefalles. F. V.

Viksten, Albert. Stor-Nils. Roman. Tiden 1923. 284 s. (Tidens romaner.) 3:—.

En berättelse ur norrländskt bondeliv, en ojämn dragkamp mellan far och son. Visar gott
gry men brister i vissa delar. Författarens stil är märkligt nog mycket sämre än i hans
naturskildringar. Rg.

Wilhelm, [sv. prins], o. Mörner, Birger. Två exotiska noveller: Wilhelm,
Magegi; Birger Mörner, Tindalo. Å. & Å. 1923. 147 s. Ill. Inb. 4:50.

I en liten elegant presentbok med vacker typografisk utstyrsel meddela här de båda
författarna var sin novell. De små berättelserna ha en viss exotisk stämning och doft både i
skildringen av infödingarnas psyke, vanor och synsätt och i de europeiska tjänstemännens
uppträdande samt i de målande, känsligt utförda naturbeskrivningarna. Hj. L—n.

Östlund, Hilding. Livets andedräkt. W. & W. 1923. 196 s. 4:75.

Bokhandlare Kleman väckes av ett begravningståg plötsligt till tanken på döden och på
sitt livs värdelöshet. I sin längtan efter en son, som skulle ge livet innehåll och mening gifter
han sig, men med orätt kvinna, för att efter ett olyckligt och barnlöst äktenskap gifta om sig
med den rätta. När han äntligen tror sig stå vid sina önskningars mål, dör både hustrun och
barnet. Under allt detta har hans ekonomiska kurva stigit högt för att sedan falla så mycket
djupare. Fattig, ensam, gammal väntar han döden-befriaren. Denna trista historia är berättad
med en viss åskådlighet och miljöskildringen är övervägande god. Men scener och typer
framstå underligt naiva och konturlösa. Det hela är mest ett talanglöst omtalande av Klemans
valhänta försök att handskas med livet, allt med en underton av trött och hopplös  pessimism. O. B.—Z.



I. Skön konst (med musik och teater).
Andersson, Nils. Svenska låtar samlade. Dalarna. H. 1, 2 (forts.). Nst.
1922, 23. Portr. Ijte. 20:—, 15:—.

Samlingen, redigerad av en av de bästa kännarna av svensk folkmusik och slutförd av en
hans duglige medarbetare, är för kunskapen om vår folkliga musikkultur av snart sagt oskattbart
värde. Det rika och vederhäftigt publicerade materialet åtföljes av intresseväckande uppgifter
om de olika spelmännen och deras repertoar. Arbetet bör ogärna saknas i något bibliotek av
betydenhet. E. S—m.

Bæckström, Arvid. Studier i Göteborgs byggnadshistoria före 1814. Ett
bidrag till svensk stadsbyggnadshistoria. N. mus. 1923. 244 s. Ill., kart.
(Svensk byggnadskultur 2.) Icc. 18:—.


Detta är ett grundläggande verk i modem svensk stadsforskning som söker förena
överblicken över stadens praktiska utveckling med den stadsplanemässiga och arkitektoniska.
Författaren har efter inledande antydningar om Göteborgs grundläggning, befolkande och första
historia följt de tre män, alla med namnet Carlberg, som förenat stadsarkitekt- och
stadsingenjörsämbetena från 1717 till 1814 och i detalj tecknat deras verksamhet. De ha haft stor betydelse
för utformandet av den enhetliga och allvarliga stadstyp som Göteborg än i dag äger; den mest
betydande av familjen var den siste, Carl Wilhelm Carlberg. Boken är gedigen och klart
uppställd och åtföljd av värdefulla förteckningar och register. Men framställningen har i allt för
hög grad fått formen av fortlöpande notissamling; man saknar en organisk och sammanhängande
skiss av den arkitektoniska utvecklingen. Oumbärlig för alla som äro intresserade
av stadshistoria. A. B—s.

Erixon, Sigurd, o. Kjellberg, Sven T. Ronneby byggnadshistoria under
1700- och början av 1800-talet. N. mus. 1918. 221 s. Ill., kart. (Svensk
byggnadskultur 1.) Icc. 15:—.

Kan vid direkt rekv. hos Nordiska museet erhållas för ett pris av 5:—.

Första bidraget till en skriftserie omfattande svensk byggnadshistoria, särskilt den
blygsammare bostadskulturen. Ronneby har valts till utgångspunkt, därför att det arkivaliska
materialet är rikhaltigare och bättre än för något likartat samhälle. Författarna följa Ronneby
utveckling fram till eldsvådan 1864 i fråga om stadsplan och de typiska dragen, gårdsplanen,
boningshusens utseende och fasta inredning, eldstäder o. d. Mer än hälften av boken utgöres
av avtryckta kartor och beskrivningar av bebyggda tomter. Boken är vackert illustrerad och
utstyrd, men vänder sig mera till specialisten än till den stora allmänheten. A. B—s.

Gauffin, Axel. Franska målningar. Urval och text. Nst. 1923. 64 s.
Ill. (Ur Nationalmusei samlingar 1.) Iej. 3:25.

Härmed påbörjas en ny serie bilderböcker med material ur Nationalmusei målningsförråd.
Den nuvarande vårdaren av målningarna, intendenten Gauffin, presenterar det franska måleriet
sådant det framträder i museet med början vid Sebastien Bourdon och slutande med Gauguin
och Cézanne. Textens första parti, om den franska tavelsamlingens tillkomst, framställer en
rad mycket litet kända fakta och är synnerligen nyttigt. Framställningen av måleriets
utveckling under huvudsakligen två århundraden är oklanderlig, men några av de moderna
karakteristikerna bli, på grund av kortheten, oklara för den icke initierade läsaren. Bilderna äro väl
valda men i sin verkan ojämna: den äldre konsten ter sig utmärkt, fastän Bouchers mästerverk
förlorar på det lilla formatet. Av de moderna göra sig Renoirs stora figurtavla och Manets
Stilleben gott; men de egentliga impressionisterna och nyhetsmännen fara illa, särskilt Pissarro
och Cézanne. Och en i sig själv mörk sak som Courbets Landskap med timmerhuggare är
olöslig och onjutbar. A. B—s.

Gustaf III:s opera. Minnesskrift utg. med anledning av Kungl. Teaterns
150-årsjubileum. 1773 l8/1 1923. Tisell 1923. 87 s. Ill., portr. Ijc. 5:—.

Förutom program vid några fästföreställningar innehåller den i typografiskt hänseende
mycket tilltalande lilla publikationen en studie av Holger Nyblom: Gustaf III:s opera,
förututsättningar och tillkomst, en kort historik (s. 23—87). Framställningen, som sträcker sig från
frihetstidens början fram till den nyinstiftade operans första verksamhetsår, bygger icke blott
på redan förut i tryck tillgängligt material, utan livas även av arkivaliska nyheter. Som
skildringen dessutom kan betecknas som lättflytande, förtjänar arbetet att uppmärksammas av de
musikhistoriskt intresserade. E. S—m.

Hahr, August. Västerås domkyrka. Beskrivning och byggnadshistorik.
Wennbergs bokh., Västerås 1923. 4:o. 136, s. Ill. Icc. 20:—.

Det är en detaljerad undersökning och beskrivning av den märkliga kyrkan, som förenar
gammalt och nytt i inre och yttre. Sålunda ett klarläggande av den ursprungliga byggnaden,
men även ett studium av sådana detaljer som altarskåp, gravstenar och epitafier och en hovsam
kritik av de senaste restaureringarna. Boken är ett led i den pågående utforskningen av svenska
kyrkor och vänder sig närmast till den arkitektur- och konsthistoriskt intresserade
allmänheten. På samma gång har den anknytning till hembygdsforskning och lokala intressen.
Författaren är Västerås-barn. A. B—s.

 Rembrandt. Essayer. Sv. andelsf. 1923. 120 s. Ill. Ies. 7:50.

Den bortgångne konsthistorikern John Kruse var specialist på Rembrandt och har under
livstiden utgivit ett par vägande böcker i det stora ämnet, dels en populär och dels en för
specialpublik avsedd. Här bjudes nu en samling kortare studier över sådana ämnen som
Nationalmusei klenod »Claudius Civilist, »Nattvakten» i Amsterdam, som är ett av de
Rembrandtska huvudverken, en översikt över Rembrandtforskningen och en kritik av Carl Neumanns
stora bok, som för Kruse var den rikaste och bästa, ett par resebrev om Rembrandt-minnen i
Amsterdam och om Rembrandts hus som restaurerats och inretts till mästarens minne. Det är
läsvärda och innehållsrika uppsatser, sparsamt men vackert illustrerade; de förutsätta hos läsaren
någon konsthistorisk bildning. A. B—s.

Laurin, Carl G[ustaf]. Ros och ris. Från Stockholms teatrar. 3. Nst.
1923. 348 s. Ill., portr. Ikc. 14:—, inb. 16:50.

3. 1919—1923.

I samlad form framträder här tredje serien av de allmänt uppskattade teaterkrönikor, som
Carl G. Laurin med kortare eller längre mellanrum låter inflyta i tidskriften Ord och bild.
Att närmare karakterisera dem är knappast nödvändigt, då författarens livliga teaterintresse
såväl som hans underhållande framställningssätt sedan länge äro vår läsande allmänhet väl
bekanta. Lärorika äro särskilt författarens reflexioner i anledning av de senare årens talrika
utländska gästspel i Stockholm (franskt 1919, 1921 och 1922, tyskt 1921, ryskt 1922), vilka
innehålla många värdefulla synpunkter på de nationella olikheterna i konstuppfattning och
scenteknik. O. W—n.

Romdahl, Axel L[udvig]. Anders Zorn som etsare. 100 etsningar i reproduktion.
Med inledande text. Sv. andelsf. 1923. 4:oi. 13 s. + 100 pl. Ifs. 15:—, inb. 18:—.

Detta är en bildsamling, ett urval av 100 Zorn-etsningar, förstklassigt reproducerade, från
alla skeden av konstnärens alstring alltifrån året 1882, då han i London lärde sig de första
grunderna av tekniken, och till hans sista naketbilder från 1914 och 1918. Urvalet är gjort
med riktig blick både för de obestridliga mästerverken och för de olika arter Zorn älskade;
möjligen är det för många av de senare årens grova naketbilder. Den inledande studien av
professor Romdahl ger klara synpunkter på denna viktiga gren av Zorns konstnärskap,
undersöker grundligt mästerverken och samlar alla fakta som kunna underlätta studiet. En vacker
och upplysande bok. A. B—s.

Strengell, Gustaf. Hemmet som konstverk. En framställning av inredningskonstens
grundprinciper. A. B. 1923. 281 s. Ill. Ihd. Inb. 12:50.

Detta är en teoretisk undersökning och på samma gång en rådgivare i inredningsfrågor
Det gäller — för att citera förf. — »relationen mellan linjen, formen, färgen och texturen hos
inredningsföremålen inbördes och i förhållande till rummet eller bostaden». Författaren är
sakkunnig på området och behandlar sitt ämne med den största grundlighet. Behandlingen av
väggar, tak och golv, färgstämningen i mattor och möbeltyg, placeringen av tavlor och
prydnader o. d., alla dessa problem genomgås. De många bilderna underlätta förståendet av denna
principdiskussion och ge en föreställning om den moderna inredningskonstens nationella sidor.
Boken är ovärderlig för specialisten men har också värde för var och en som är praktiskt
intresserad av ämnet och söker stod i den magra litteratur som finnes. A. B—s.

Svensk nyttokonst. Publikation utg. av Konsthantverkarnas gille 1923. Red.
av Nils G. Wollin. Lagerstr. 1923. 73 s. Ih. 10:—.

I detta häfte av den livaktiga Stockholmsföreningen ha olika författare behandlat olika
arter och sidor av nyttokonst: boktryckaren Hugo Lagerström bokstavsformen i nyttokonsten,
utgivaren d:r Nils G. Wollin nutida svensk rumskonst med exempel från Patentverkets nya
byggnad, bronsgjutaren Herman Bergman bronsgjutningsmttoder i gammal och modern tid,
utgivaren en serie tryckta papperstapeter från början av 1800-talet, Märta Gahn handvävda
möbeltyger. Häftet är vackert illustrerat och tryckt och vänder sig till en större publik än den
trångt fackliga. A. B—s.



J. Arkeologi.
Almgren, Oscar. Sveriges fasta fornlämningar från hednatiden. 2 uppl.
Lb. 1923. 190 s. Ill., litt. (Fören. Urds skr. 1.) Jaba. 4:50.

Detta arbete, vars på Ljus' förlag 1904 utgivna första upplaga sedan länge varit
slutsåld, utgör en ytterst viktig handbok rörande vårt lands fasta fornlämningar, såsom gravar,
boplatser, fornborgar, resta minnesstenar o. d. Den är ej blott för fackmannen en nödvändig
hjälpreda utan är genom sin klara, rediga uppställning och sina litteraturanvisningar ett arbete
som torde vara till nytta för varje fornminnesvän av vilken bildningsgrad som helst. För
fack-och sockenbibliotek, folkhögskolor o. s. v. synes mig boken oumbärlig, icke minst därigenom
att den jämte allmänna översikter har en landskapsvis uppdelad avdelning om de särskilda
landskapens fornlämningar jämte en på samma sätt uppdelad översikt över »tryckt och otryckt
litteratur om våra fornlämningar». Få populärvetenskapliga arbeten torde dessutom vara så
präglade av sin författares gedigna och nobla personlighet. Br. Sr.

Åberg, Nils. Kalmar läns förhistoria. Appeltoffts bokh., Kalmar 1923. 4:o.
178 s. Ill., kart. (Södra Kalmar län 1.) Jaba. 7:50.

Den kommitté, som tagit till sin uppgift att sprida kännedom om Södra Kalmar läns
historia, naturbeskaffenhet och kultur, är att lyckönska till den goda början, som gjorts med
utgivandet av ovanstående skrift. I denna har docenten Åberg på ett synnerligen förtjänstfullt
sätt sammanfört sina tidigare studier över länets sten- och bronsålder omed äldre och nyare
forskningar rörande järnåldern. Genom utgivandet av detta arbete har Åberg givit ett
värdefullt stod åt arkeologerna för nya studier över detta på fornfynd så vällottade område och åt
lekmannen ej blott en kurs i den trakts arkeologiska förhållanden, som närmast åsyftas, utan
även en klar och levande bild av de arkeologiska perioderna i vårt land med stod av den
senaste tidens forskningar. Knappast kunde en trakt varit mera ägnad att genom dess
beskrivande lämna en så fyllig allmän arkeologisk överblick än just denna, vilken har att uppvisa
en provkarta på så mångskiftande fyndmateriel från hela den förhistoriska tiden. Just med
hänsyn därtill har skriften en stor uppgift att fylla i folkbiblioteken även utanför Kalmar läns
område. En del tillägg närmast i tabellariskt avseende rörande järnåldern kunde möjligen varit
önskvärda, men som de närmast haft att tillfredsställa rent arkeologiska intressen, har
författaren måhända ansett dem ligga utanför ramen av en kortfattad översikt som denna. O. S.



K. Historia.
Aretz, Gertrude. Kejsarinnan Katarina av Ryssland. Till sv. av H. Björke.
L. H. 1923. 262 s. Portr. Kmab. 7:50.

En populär skildring av Katarina II:s levnadsöde och karaktärsutveckling från hennes
ankomst till Ryssland som blivande storfurstinna fram till hennes död samt av livet vid hovet i
S. Petersburg under samma tid. Ett betydande utrymme är ägnat åt karakteristiker av hennes
många gunstlingar, men den politiska historien under hennes regeringstid beröres endast i
förbigående. Boken är ganska lättläst men lider tyvärr av en mängd onödiga upprepningar och av
en på några ställen mindre vårdad översättning. Illustrationerna — porträtt av Katarina samt
av hennes gunstlingar — äro utmärkta. A. H.

Belloc, Hilaire. Judarna och vi andra. En gammal konflikt och dess lösning.
Till sv. [fr. eng.] av Ivar Lagerwall. N. o. k. 1923. 170 s. Ks. 4:50, inb. 6:25.

H. Belloc är en engelsk essayist, som både till övertygelse och verksamhetsart är besläktad
med Chesterton, med vilken han dock i övrigt ej kan tävla. Katolik och anhängare av en
romantisk konservatism, har han tydligen kommit att intressera sig för judeproblemen från sina
speciella synpunkter, en sak, som gör, att boken knappast har något större intresse utanför vissa
kretsar i England. Den som, likt undertecknad, är jude och likväl har lyckan att leva utanför
alla de konflikter, som för närvarande under namn av judefrågor uppröra opinionen i flera

stater, har lätt att inse, att Belloc, trots ett påstått nit om sanningen, dels på grund av
en mycket begränsad kännedom om ämnet, dels på grund av ytterst utpräglade politiska
tendenser, i det väsentliga misslyckats i sitt försök att sprida ljus över judeproblemen.
Grundfelet uttryckes redan i titeln som dock i sin svenska formulering är mera
utpräglad, om ock i bokens ända, än det engelska originalets. Judarna är ett kollektiv
utan politisk eller kulturell innebörd. Belloc medger själv gång på gång, att de judar, som
uppbära »judarnas» berömda roll i världsfinansen äro ett fåtal utan organiserat samband med de
fattiga judemassorna. Detsamma måste sägas om de judar, som höra till spetsarna i den ryska
bolsjevismen. Överhuvudtaget får Belloc icke tag i någon medveten sammanhållning mellan
»judarna», d. v. s. de 12 eller 13 miljoner människor, spridda över hela jorden, som på grund
av härstamning och trosbekännelse kunna betecknas med detta namn, utan måste tillgripa
förklaringen om en »instinktiv» sådan. Detta hindrar honom ej att praktiskt behandla »judarna»
som en enhet, vilken politiskt, socialt, rasbiologiskt etc. står i klar motsats till »vi andra»
varmed ömsom menas den västeuropeiska kulturkretsen, de kristna, de kristna + islam samt
slutligen på många ställen i boken »de vita»! Att det inte gärna kan bli någon reda i en
undersökning, där problemställningen bygger på en sådan oklarhet, är lätt att inse. Också är det
delvis oriktiga, delvis betydelselösa saker, han har att säga om judarna. Framför allt är hane
grundpåstående, att varje jude är »nomad», d. v. s. aldrig blir bofast, och att han aldrig kan
få någon annan »nationalitet» än den judiska, en osanning, som borde vara svår att sprida i
Sverige. Saken är ju i stället den, att juden i Västeuropa, för så vitt han icke tillhör någon
av de få internationella finansdynastierna — dynastier äro nästan alltid internationella genom
börd och intressen — icke har någon annan nationalitet än den han genom födelse, uppfostran
och medborgarskap, i många fall även genom tiotals generationers bördsrätt, äger i sitt
hemland. Hans »judiskhet» är, så när som på en tyvärr oftast nästan obefintlig religiös
särställning, i det hela en familjeangelägenhet, där icke politisk och social antisemitism tillfälligtvis
gör den till något annat. Vad åter den stora, östjudiska massan beträffar, vilken lever på ett
traditionellt judiskt sätt och utgör en avskild klass, kan dess särställning näppeligen i något
hänseende jämföras med västjudens; ej heller den kan, ehuru ofta, ej minst från judiskt håll i
våra dagar, jämställas med nationalitet i västeuropeisk mening, t. ex. svensk, engelsk, tysk
nationalitet. Detta begrepp har nämligen sina geografiska gränser, öster om vilka människornas
politiska gruppering är en annan. Östjudisk enhet har sina motsvarigheter i de många andra
»religionsnationer», som levt och ännu leva i de ryska, turkiska, persiska och kinesiska
storväldena. Den ständiga utflyttningen av individer från detta centrum, vilka ej alla
omedelbart kunna anpassa sig efter de västeuropeiska förhållandena, varken i nationellt eller annat
hänseende, har skapat synvillan av en »evig», »oförstörbar» judisk nationalitet. Man ser
strömmen flyta förbi och inbillar sig se samma vatten på samma ställe hela tiden. Den som flyter
i strömmen, vet att det inte är så. E. K—n.

Bucharin, N. Den materialistiska historieuppfattningen. Fram 1923. 557 s. Litt. Ku. 6:50.

Arbetets överflyttning till svenska språket kan svårligen motiveras annat än av dess karaktär
av kommunistisk agitations- och upplysningsskrift. För den läsekrets, som förf. särskilt
adresserar sig till — den upplysningssökande arbetaren — förefaller arbetet knappast tillrättalagt,
tyngt som det är bl. a. av en massa citat och hänvisningar till mer eller mindre obekanta,
socialvetenskapliga teoretiker. J—i.

Engels, Friedrich. Tyska bondekriget. Fram 1923. 190 s. Kfc. 2:50.

Engels år 1850 utgivna arbete om 1500-talets tyska bondeuppror gör, som förf. själv
framhåller, ej anspråk på att framföra några nya historiska fakta, men avser att ställa de skildrade
händelserna i ett nytt historiskt perspektiv — som bakgrund till 1848 års i mycket likartade
revolutionsrörelser i de tyska staterna. I den litteratur, som i mera populär form behandlar detta
ämne, har huvudvikten ofta väl mycket fästs vid de religiösa faktorer, som här medverkade.
Engels kompletterar bilden genom att i överensstämmelse med sin allmänna åskådning skjuta i
förgrunden de ekonomiska och sociala missförhållanden, som lågo bakom denna liksom senare
tiders revolutioner. J—i.

Lenotre, G., [pseud. för Théodore Gosselin]. Flykten till Varennes juni
1791. Efter otryckta urkunder och ögonvittnens berättelser. Övs. fr fra. av
Thorsten W. Törngren. Nst. 1923. 375 s. Kjd. 6:—, inb. 7:75.


Att ännu ett av den framstående franske historikern Lenotres arbeten över revolutionens
historia införlivats med vår översättningslitteratur är glädjande. Som högst få forskare äger han
förmågan att låta det förgångnas passioner leva upp igen och med sin egen stämma tala till
läsaren. Man häpnar över hur väl han lyckas att få fram händelsernas gång även ur de till
synes obetydligaste och annars förbisedda detaljer och över smidigheten i hans
kombineringsförmåga. Om »flykten till Varennes», det franska konungaparets misslyckade försök att
undkomma fångenskapen under konventet i Paris, ger förf. här ett otal av nya detaljer och låter
läsaren få en ytterst levande bild av flyktens förberedelser, den svenske ädlingen Axel v. Fersens
deltagande däri, misslyckandet, återfärden till Paris under den råa pöbelns hänsynslösa
förbannelser m. m. En rad mer och mindre obskura personer, som dyka upp i samband med
händelserna, ställas fram i sin rätta belysning. Allt är berättat med det levande livets färg över
sig och låter läsaren känna det nästan som om han i verkligheten upplevde händelserna.
Dock bör det kanske sägas, att behållningen av boken måste vara större för den, som förut är
inne i revolutionens historia. J. F.

Malmberg, Viktor. Några år i Lenins paradis. En svensk läkares
upplevelser i Sovjet-Ryssland. Nst. 1923. 261 s. Kmac. 5:50.

I denna bok skildras företrädesvis händelser i sydöstra Ryssland från hösten 1917 fram till
sommaren 1921 och bolsjeviksegerns återverkningar på livet i en medelstor stad, där förf.
utövade sin läkarverksamhet. Här berättas upprörande detaljer om plundringar, mord och grymma
våldshandlingar av alla slag, där de slagliga myndigheterna» tävlade med de kriminella element,
som under revolutionen lössläppts ur fängelserna. Förf. har stiftat nära bekantskap med den
bolsjevikiska förvaltningsapparaten och skildrar drastiskt dess byråkratiska tungroddhet, dess
oduglighet, godtycke och besticklighet. Här påvisas klart och tydligt, att bolsjevikregimen så
gott som ensam bar skulden till såväl hungersnöden som industriens förfall, och att den
förbättring, som senare inträtt, helt och hållet beror på den nya ekonomiska politiken. — Boken
är synnerligen läsvärd och torde vara ett av de värdefullaste svenska bidragen till vår kännedom
om bolsjevismens psyke. A. H.

Nilsson, Martin P:n. Grekisk kultur i bild. Bildurval av H. Lamer. N.
o. k. 1923. 63 + 96 s. Ill. (Natur o. kultur 23.) Kaac. 2:25, inb. 3:—.

— Romersk kultur i bild. Bildurval av H. Lamer. N. o. k. 1923. 63 +
96 s. Ill. (Natur o. kultur 24.) Kaad. 2:25, inb. 3:—.

Dessa båda böcker äro rätteligen att betrakta såsom delar av ett och samma verk. Här
avbildas i goda reproduktioner föremål funna på vitt skilda orter inom det vidsträckta område,
där den klassiska kulturen härskat, såväl från Grekland och Italien som från Svartahavskusten,
Tyskland, Frankrike och norra Afrika etc. Ehuru utg. med avsikt undvikit att medtaga sådana
bilder, som ständigt återkomma i populära illustrerade arbeten om antiken och sökt lämna
största möjliga antal i svenska böcker icke förut reproducerade bilder, är urvalet mycket
representativt och tack vare den synnerligen instruktiva texten väl ägnat att åt en större allmänhet
förmedla kännedomen om skilda sidor av den antika kulturen, i den mån som fasta
minnesmärken och den moderna arkeologiska forskningen ge upplysning därom. A. H.

Paley, Furstinnan. Minnen från Ryssland 1916—1919. Med förord av
Paul Bourget. Övs. fr. fra. av Arvid Wachtmeister. Sk. 1923. 326 s. Portr.
Kmac. 7:50.

Furstinnan Paley var i morganatiskt äktenskap förenad med den siste tsarens farbroder
storfurst Paul Aleksandrovic, vilken liksom flera andra medlemmar av den Romanovska familjen
blev mördad av bolsjevikerna år 1919. På ett gripande sätt skildrar hon i denna bok sin
familjs hemska öde — även hennes son blev bortryckt från hemmet, och omsider träffades
den arma modern av budskapet om hans död för mördarhänder. Fakta av mera allmänt
intresse, såsom storfurstarnas fåfänga ansträngningar under tiden före revolutionen att förmå tsaren
till en förnuftigare politik, skildras huvudsakligen i början av boken, och dessa skildringar
liksom bokens sakliga uppgifter i övrigt förefalla vederhäftiga. A. H.

Virubova, Anna. Minnen från ryska hovet och revolutionen. A. B. 1923.
291 s. Kmac. 9:50.

Förf. var en av det ryska kejsarparets få personliga vänner och blev efter monarkiens fall
inspärrad i fängelse, där hon utsattes för den grymmaste misshandel, av den allmänna opinionen
dömd såsom delaktig i kejsarparets påstådda förrädiska stämplingar för separatfred m. m. Då
beskyllningarna vid den av interimsregeringen föranstaltade undersökningen visade sig grundlösa,
blev hon omsider frikänd, men inom kort återupptogos förföljelserna mot henne, och först
efter tre fasansfulla år under bolsjevikterrorn lyckades hon rädda sig till utlandet. Denna bok,
som bl. a. avser att vederlägga de mot kejsarparet riktade beskyllningarna, vittnar icke om
någon djupare insikt i den politiska utvecklingen under monarkiens sista år, och det är
otänkbart, att förf. skulle kunnat utöva något inflytande på avgörandet av viktigare frågor. Däremot
torde boken vara ägnad att ge betydligt blygsammare dimensioner åt en mängd skandalhistorier,
särskilt beträffande Rasputin. A. H.

Wrangel, N. E. Från livegenskap till bolsjevism. Minnen från tiden 1847—1918.   
Övs. fr. fra. av Artur Eklund. Gle. 1923. 289 s. Kmac. 4:75.

I skildringen av förf:s barndoms- och ungdomsår ges en bild av livet på ett större adelsgods
i Ryssland i mitten av förra seklet, av godsägarnas förhållande till de livegna och av de
omgestaltningar, som inträdde genom livegenskapens upphävande. Under sina mognare år har förf.
varken beklätt några civila eller militära ämbeten, men genom sina nära släktskaps- eller
vänskapsförbindelser med personer i framskjuten ställning och genom sitt stora intresse för
allmänna frågor har han kunnat bilda sig en uppfattning om den siste kejsarens inre och yttre
politik och meddelar flera bidrag till karakteristik av Witte och andra förgrundsfigurer. En
vaken iakttagare och god berättare lämnar han även en mycket läsvärd skildring av
revolutionsutbrottet och livet i Petrograd under bolsjevikterrorn. Hans reflexioner över den senaste
mansålderns händelser i Ryssland och de sista årens svåra olyckor förtjäna ävenledes väl att
uppmärksammas och begrundas. A. H.

Kc. Historia: Sverige.

Johnson, Amandus. Den första svenska kolonien i Amerika. Till sv. [fr.
eng.] av Axel Palmgren. H. G. 1923. 208 s. Kart. Kci. 3:75.

Den svenskfödde professorn vid Pensylvaniauniversitetet i Philadelphia Amandus Johnson
utgav 1911 under titeln »The Swedish settlements on the Delaware, their history and relations
to the Indians, Dutch and English 1638—1664» ett stort arbete rörande det svenska
kolonisationsförsöket i Nordamerika. Det nu på svenska föreliggande arbetet utgör en översättning i
sammandrag av en popularisering därav med titeln »The Swedes on the Delaware 1638—1664».
Johnson skildrar livligt kolonisationsplanernas uppkomst från holländaren Usselinx förslag 1624
om grundande av ett handelskompani för Asien, Afrika, Amerika och »Magellanien», d. v. s.
Australien, och till de svenska expeditionerna, till en början med stod av holländskt kapital och
erfarenhet. De svenska nybyggarna vid Delawarefloden odlade på sina tegar majs och tobak.
Från indianerna tillhandlade de sig skinn. På grund av bristande understöd hemifrån och
strider med engelsmän, holländare och indianer vann kolonien aldrig någon större utveckling.
Arbetet har sin givna plats i folkbiblioteken. E. N—nn.

Lindeström, Per. Per Lindeströms resa till Nya Sverige 1653—1656
skildrad av honom själv i hans handskrift »Geographia Americæ eller Indiæ
occidentalis beskrijffningh». Utg. av Nils Jacobsson. W. & W. 1923. 200 s. Ill.
Kci. 4:75.

1600-talet är fattigt på resebeskrivningar från främmande världsdelar av svenskar, och det
är under sådana förhållanden egendomligt, att detta arbete, vars förf. som fortifikationsingenjör
medföljde en expedition till Nya Sverige och där bevittnade den holländska erövringen av
kolonien, icke förut varit publicerat. Utg. är därför vard allt erkännande för sin med en
orienterande inledning försedda edition, i vilken somliga, alltför tunga avdelningar uteslutits eller
reducerats. L. är en angenäm bekantskap att göra, han har mycket att berätta och gör det på
ett gott sätt.

Mot utgivarens förklaringar skulle man kunna framställa några detaljanmärkningar, som
dock här förbigås av utrymmesskäl. S. S.

Munthe, Arnold. Svenska sjöhjältar 7:d. 6. Nst. 1923. 376 s. Ill., portr. Kcb. 18:—.

7. Flottan och ryska kriget 1788—1790. Otto Henrik Nordenskjöld. D. 6.

Kommendörkapten Arnold Munthe avslutar med föreliggande del sitt stora sjökrigshistoriska
arbete Svenska sjöhjältar. Flottans utbrytning ur Viborgska viken och slaget vid Svensksund
skildras med stor åskådlighet. Rent dramatiskt framställes stundom händelseförloppet såsom
t. ex. överläggningen på flaggskeppet natten före utbrytningen ur Viborgska viken. Av intresse
är t. ex. förf:s uppvisande av hur detta företag planerades och den insats, som flaggkaptenen
O. H. Nordenskjöld härvid gjorde. Svensksundssegern tillmätes av förf. stor betydelse
därutinnan, att den möjliggjorde de förhandlingar, som ledde till freden i Värelä. Efter kriget
lämnade Nordenskjöld flottan. Munthes skildring av den åldrande amiralen och hans
verksamhet såsom ivrig jordbrukare på Fårebo är av stort kulturhistoriskt intresse främst genom det
rika brevmaterial, som stått honom till buds. E. N—nn.

Munthe, Arnold. Svenska sjöhjältar. 1—3. 2 uppl. Nst. 1922. Ill.,
portr. Kcb. (1) 4:—, (2) 4:—, (3) 8:—.

1. Gustaf von Psilander. — 2. Jakob Bagge. — 3. Nils Ehrensköld.

Av kommendörkapten A. Munthes bekanta sjökrigshistoriska skildringar hava några delar
utkommit i ny upplaga. I Jakob Bagge skildras den svenska flottans insats under det
nordiska sjuårskriget på 1560-talet. Psilander och Ehrensköld åter voro karolinska sjöhjältar.
Psilanders bragd var striden på skeppet Öland mot en övermäktig engelsk eskader 1704.
Ehrensköld var befälhavare över den svenska flottan i striden vid Hangö 1714 mot den ryska
galärflottan. Efter hemkomsten ur den ryska fångenskapen inlade Ehrensköld stora förtjänster
för den svenska flottans reorganisation. Munthes livfulla skildringar äro mycket lättillgängliga.
De prydas av porträtt och teckningar av amiral J. Hägg. E. N—nn.

Trolle, Carl H[arald]. Överste Gustafsson. Gustaf IV Adolfs liv efter
avsättningen. H. G. 1923. 224 s. Portr., litt. Kch. 6:50.

Den olycklige Gustav IV Adolfs öden efter avsättningen ha tidigare berörts i ett antal
skildringar av tidens historia, men ej förut från svenskt håll behandlats monogranskt. Förf.
skildrar med omisskänlig sympati för Gustav Adolfs person hans irrfärder, vilka delvis
förorsakades av de tyska myndigheternas motvilja mot att låta honom slå sig ned på orter, dit han
kommit. Utförligt behandlas hans resa 1810 på ett engelskt krigsskepp från Livland till
England. Hans plan gick ut på att söka vinna den engelska regeringen för ett landstigningsförsök
i Bretagne med syfte att störta Napoleon och återinsätta Bourbonerna på den franska tronen.
Från England gick hans färd över Helgoland till Danmark och då han ej fick stanna här till
Tyskland. Efter brytningen med familjen och med sonen på grund av dennes vägran att
uppgiva sina anspråk på den svenska tronen tilltog hans reslust förorsakad av oro. Bland hans
egendomliga planer kan hänvisas t. ex. till försöket 1821 att vinna medborgarrätt i Norge. De
svåra ekonomiska förhållanden, han levde under, förorsakades av hans vägran att emottaga
underhåll från Sverige och av att han till sina barn avstått arvet efter modern. Gustav Adolf
torde ha varit en av våra mest skrivande monarker. Efter avsättningen sysselsatte han sig
med författarskap av dels memoarer dels även en novell behandlande en kärleksaffär. Ivrigt
sökte han vederlägga de skildringar av honom själv och hans politik, som inflöto i historiska
arbeten eller i pressen. E. N—nn.

Wrangel, F[redrik] U[lrik]. Drottning Kristinas resa från Rom till franska
hovet 1656. Nst. 1923. 394 s. Ill., portr. Kcd. 9:—.

På grundval av studier främst i en hel rad franska lokalarkiv ger greve F. U. Wrangel
målande, detaljerande skildringar av huru drottning Kristina färdades och även de ceremonier,
varmed hon överallt mottogs. Resan företogs på grund av en hel rad förhållanden, enligt
Wrangel huvudsakligen för att söka bringa ordning i hennes affärer. Troligen har Kristina också önskat
med Mazarin överlägga om sina planer på Neapels kungakrona. Själv trodde hon att hon
lyckades vid samman träffandet vid det franska hovet i Compiégne vinna den mäktige kardinalen
för sina intressen, varutinnan det dock snart visade sig att hon misstagit sig. Under vistelsen
särskilt vid det franska hovet avlöste lysande banketter, baler och jaktutflykter varandra. I
inledningen lämnar förf. en karakteristik av den gåtfulla drottningen. Arbetet prydes av ett
porträtt och ett antal intressanta stadsbilder efter samtida kopparstick. E. N—nn.



L. Biografi (med genealogi).
Almquist, Carl Jonas Love. Werin, Algot. C. J. L. Almquist, realisten
och liberalen. A. B. 1923. 394 s. Litt. Le. 9:50.

Detta arbete anknyter till och fortsätter den undersökning av den tidigare perioden av
Almquists verksamhet, som år 1922 publicerats av O. Holmberg (A. B. 1922, 7: 50) och som
varit föremål för omnämnande i denna tidskrift, årg. 1923 sid. 91. Werins studie bjuder
knappast på några direkt originella synpunkter och framlägger ej heller något nytt material men
sammanfattar överskådligt och klart vad vi veta om Almquists utveckling i riktning mot
konstnärlig realism och politisk liberalism under senare delen av 1830-talet. Arbetet bör ej
saknas i bibliotek, som äga Almquists samlade skrifter. O. W—n.

Andersson, Magnus. Peterson, Thure. En kärnkristen. Tillika ett blad
ur hoofianismens historia. Diak. 1922. 64 s. Lc. 1:25.

Förf. har i denna lilla volym tecknat bilden av en religiös allmogeman, Måns på
Ringsborg i Tolg, som genom sin lekmannaverksamhet kom att under en följd av år utöva ett icke
ringa inflytande på det religiösa livet i sin hembygd. Måns' personlighet framställes mot
bakgrunden av den sekteristiska väckelserörelse som benämnes hoofianismen, och i egenskap av
ett stycke småländsk kyrkohistoria äger skildringen, trots dess subjektivitet, sitt stora intresse.
Närmast skriven i uppbyggelsesyfte, präglas framställningen av sympati för den fromhetstyp
Måns representerar, och språket verkar ungdomligt frimodig förkunnelse. Hj. G—n.

Aretino, Pietro. Hutton, Edward. Pietro Aretino, furstarnes gissel. Övs.
fr. eng. av Ernst Lundquist. W. & W. 1923. 149 s. Portr. Lb. 5:—.

Aretino är bekant som en av alla tiders hänsynslösaste smädeskrivare. Det inflytande han
genom sina paskiller utövade var oerhört, och för att undgå hans giftiga penna måste många
av hans samtida muta honom med smicker och dyrbara gåvor. Själv tillbringade han större
delen av sitt liv i Venedig, där han bebodde ett präktigt palats och förde ett hus som en furste.
En av hans vänner var Tizian, vilken bevarat hans drag till eftervärlden. Huttons monografi
är långt ifrån välskriven men har ett visst intresse som tidsbild från Italien under 1500-talets
förra hälft. Översättningen är tämligen knagglig och ojämn. O. W—n.

Bagge, Peter. Minnen från Uppsala katedralskola läsåren 1874—1899
ävensom från studentmötet i Uppsala 1875. Nst. 1922. 72 s. (Skr. utg. av
Pedagog. sällsk. i Sthm.) Lc. 2:—.

Innan förf. förordnades till rektor i Västerås, tjänstgjorde han en lång följd av år vid
högre allmänna läroverket i Uppsala eller katedralskolan, som Uppsalaläroverket ännu i dagligt
tal ofta kallas, ehuru benämningen officiellt utbyttes mot den nuvarande redan på 1860-talet.
Från sitt provar, sina lektorsprov och sin lektorstjänstgöring berättar förf. en rad personliga
minnen. Ett och annat förefaller något naivt, men det mesta, inte minst de sympatiska
runorna om bortgångna lärarkamrater, är, åtminstone för skolfolk, av allmänt intresse och nöjsamt
att läsa, och man är tacksam, att förf. bevarat sina minnen åt eftervärlden. En jämförelse med
nutida skolförhållanden visar, att den tidens starkare ämneskoncentration möjliggjorde större
fördjupning i vissa discipliner, t. ex. klassiska språk, och lärjungeurvalet var i studiehänseende
måhända bättre. S. S.

— —. Studentminnen och andra minnen från Uppsala 1869—1899. Nst. 1923.
81 s. (Skr. utg. av Pedagog. sällsk. i Sthm.) Le. 2:25.

För den, som av ett eller annat skäl önskar en uppslagsbok i » Uppsalahistorier», kan detta
lilla häfte ha sitt intresse. Förf. har nämligen roat sig med att sammanställa en hel del gamla
3 historier» och anekdoter från Uppsala och förena dem med några personliga minnen, allt i
en mycket lös komposition. Han har haft en rik källa att ösa ur; Uppsala är fortfarande
bl. a. en »anekdoternas stad»; dock har han icke mycket nytt att berätta, ty de flesta av de
återgivna anekdoterna äro välkända förut och leva fortfarande ett ganska friskt liv i den äldre
generationens muntliga tradition. S. S.


Beethoven, Ludwig van. Norlind, Tobias. Beethoven. 2 uppl. H. G.
1923. 87 s. (De största märkesmännen 5.) Lb. 1:50.

Behovet av en ny upplaga utav Norlinds Beethovenmonografi är i och för sig ett gott
vitsord om arbetets egenskaper. Tilläggas kan, att författaren lyckats på ett tilldragande sätt
utforma de mänskliga och konstnärliga dragen i den store tonsättarens fysionomi utan att i
skildringen mänga självständiga psykologiska funderingar, som då det gällt Beethoven eljest
frambringat resultat både av ondo och godo. E. S—m.

Berch, Carl Reinhold. Schück, Henrik. Ett porträtt från frihetstiden.
H. G. 1923. 234 s. Lc. 6:50.

Carl Reinhold Berch, antikvarie och numismatiker, räknas med skäl till de bästa
representanterna för den lärda kulturen i vårt land under det adertonde århundradet. Därjämte är han
intressant som en av sin tids förnämsta svenska resebeskrivare; särskilt hans minnen från sitt besök i
Ryssland år 1735 förtjäna att uppmärksammas på grund av de däri förekommande åskådliga
och livfulla skildringarna av dåtidens ryska folkliv. Schücks framställning, på en gång lättläst
och sakrik, ger en synnerligen god kulturbild från Sveriges 1700-tal. I likhet med förf:s biografi
över Petter Forsskål (se nedan) lämpar den sig särdeles väl för läroverks- och andra därmed
jämförliga bibliotek. O. W—n.

Colet, Louise, f. Revoie. Enfield, D. E. Flauberts väninna. Övs. fr. eng.
av Ernst Lundquist. W. & W. 1923. 156 s. Lb. 3:75.

Boken är en skildring av den franska författarinnan och blåstrumpan Louise Colet. Den
är föga smickrande och måhända icke så litet partisk, men ganska intressant och underhållande.
Man lär känna Louise Colet som en inbilsk och påträngande, icke alldeles obegåvad, men
taktlös och löjligt fåfäng dam. Till följd av omständigheterna och väl också genom en viss
personlig charm kom hon att spela en roli i många framstående mäns liv. Hennes karaktär
och läggning torde framgå av Maxime du Camps' dräpande gravskrift: Här vilar den som
komprometterade Victor Cousin, gjorde Alfred de Musset löjlig, skällde ut Gustave Flaubert och
försökte mörda Alphonse Kärr. Requiescat in pace. Hj. L—n.

Ford, Henry. Mitt liv och mitt arbete. Övs. [fr, eng.]. N. o. k. 1922.
252 s. Lb. 2:75, inb. 3:75.

Genom Fords bok går en fläkt av tillfredsställelsen hos den som har lyckats. Denna stämning
är otvivelaktigt något av det värdefullaste som boken erbjuder läsaren. Ford är optimist,
men han står icke dess mindre med båda fötterna på marken, han har alltid resultatet av sitt
arbete att falla tillbaka på. En väsentlig del av boken skildrar hur han byggt upp och
utvecklat sina världsbekanta anläggningar för automobil- och motortillverkning. Han var med
från automobilens barndom och var från början sin egen konstruktör.

Inflätat i denna »handling» och även i självständiga uppsatser behandlar Ford ett flertal
ekonomiska och sociala problem, som han mött under sin verksamhet. Hans synpunkter äro
välgörande fria från modern amerikansk effektivitetsschablon och ensidigt betonande av »du
kan vad du vill». Företagets förhållande till arbetarna tager han upp från en rationell sida
och betonar ledarens plikter utan att förfalla till någon överdriven sentimentalitet. Hans
undersökning av rutinarbetet i kapitlet »Maskinens skräckvälde» giver nya och värdefulla synpunkter.
När det gäller de ekonomiska problemen, finner man i honom den skarpsinnige praktikern,
som ibland med stor tillfredsställelse kommer fram till en slutsats, som den teoretiska
ekonomien sedan hundra år ansett självklar. Saken blir ju ej mindre sann, därför att den utfunnits
på experimentell väg, men då den framställes som någonting nytt, vill man inte utan vidare
godtaga patentet. Ofta märker man nog det vanliga felet hos en tekniker att söka förenkla de
ekonomiska problemen. De ekonomiska lagarna ändras nog inte genom aldrig så revolutionerande
uppfinningar. Dessa anmärkningar äro dock oväsentliga i jämförelse med bokens
förtjänster. H. H.

Forsskål, Petter. Schück, Henrik. Från Linnés tid. Petter Forsskål.
Nst. 1923. 491 s. Lc. 8:75.

Forsskål var en av vårt 1700-tals främsta vetenskapliga begåvningar, fastän hans rika anlag
tyvärr aldrig nådde full utveckling; blott något över 36 år gammal avled han nämligen under


en forskningsresa i Arabien. Den biografi, Schück ägnat honom, utgör icke blott en skildring
av hans verksamhet som vetenskapsman utan ger också en rad av intressanta bilder från svenskt
kulturliv och svensk inrikespolitik under det adertonde seklet. Särskilt utförligt skildrade äro
F:s mellanhavanden med dåtidens stränga och ömtåliga censurmyndigheter. — F:s dagbok från
den arabiska resan, som av Schück anträffats i Kiels universitetsbibliotek, förberedes till
utgivande av Svenska Linné-sällskapet. O. W—n.

Goethe, Johann Wolfgang von. Zade, Beatrice. Studenten Goethe.
1765—1771. Efter källorna. H. G. 1923. 228 s. Litt. Lb. 5:50.

Liksom i sitt föregående arbete om Goethes barndom (se Bibl.-bl. 1923, s. 105) har
författarinnan även här följt den viktigaste källan för Goethes biografi som vi äga, nämligen hans
egen framställning i Dichtung und Wahrheit. Den romantiskt-sentimentala ton, vari skildringen
är hållen, får emellertid skrivas på författarinnans eget konto; många läsare torde finna att den
i väsentlig grad minskar arbetets njutbarhet. — Ett störande tryckfel förekommer s. 164 och
flerstädes: Strassburgerkatedralens byggmästare heter ej Erwin von Steinach utan Steinbach. O. W—n.

Hammarström, Julius. Kallstenius, Gottfrid. Ur gamla papper. En
student på fyrtiotalet. W. & W. 1923. 160 s. Kart. Lc. 4:—.

Huvudpersonen i boken låg några år på 40-talet som student först i Lund och sedan i
Uppsala, men vad som meddelas om hans upplevelser på dessa platser erbjuder föga av allmänt
intresse. Han tycks ha haft utpräglat radikala och republikanska sympatier och på något outrett
sätt varit inblandad i ett bondeupplopp, som år 1850 ägde rum i hans hemtrakt på norra
Öland i sammanhang med en rannsakning om olovligt skogshygge. För att undgå eventuella
efterräkningar och tillika söka sin lycka i guldlandet Californien utvandrade han strax före
rättegången till Amerika, där spåren efter honom snart gingo förlorade.

Förf., den kände målaren, en systerson till biografiens föremål, har med stor pietet och
släktkärlek samlat och meddelat notiser om familjen samt bevarade dikter och brev. De spridda
kapitlen ha dock knappast sammanarbetats till en genomförd helhetsbild. Mest intresserar
givet det utförliga brev från Amerika, vari den unge emigranten skildrar sina hårda men
säkerligen ganska typiska öden i frihetslandet under första året efter flykten från hemmet. B. M.

Hof, Sven. Beckman, Nat[anael]. Sven Hof. En levnadsskildring från
frihetstidens Västergötland. W. & K. 1922. 153 s. (Gbgs k. vet. o. vitt. samh:s
handl., fjärde följden: 16:1.) Lc. 4:—.

Författaren, professor i nordiska språk vid Göteborgs Högskola, skildrar här den som
skolman och språkforskare, särskilt på dialektstudiets område, verksamme vetenskapsmannen
Sven Hof (f. 1703, d. 1786). Framställningen intresserar huvudsakligen genom ett antal
enskildheter, som belysa skollivet och undervisningsväsendet vid Skara gymnasium under det
adertonde århundradet. Genom sin anläggning lämpar den sig emellertid blott för större
bibliotek. O. W—n.

Jeanne d'Arc. Hoffman, Adolf, [Fru]. Flickan från Domremy. En livsbild.
Övs. [fr. ty.] av Aline Cronhielm. Lb. 1921. 126 s. Portr. Lb. 3:—.

Det har skrivits många böcker om Jeanne d'Arc, och det kommer nog att skrivas ännu
fler, så visst som intresset för det av mystik omsvävade hjältemodet hos denna unga kvinna
alltid kommer att förbli levande. För ungdom är också en bok sådan som denna värdefull
att få i händerna, och givetvis kan den med stor behållning läsas även av äldre. Det livsöde,
den beskriver, är i sina stora drag känt av de flesta, och det lönar mödan att här tränga in i
detaljerna, som på ett så vackert sätt äro givna av förf. — Såväl folk- som skolbibliotek ha
all anledning att förvärva boken. J. F.

Karlfeldt, Erik Axel. Borelius, Aron J[ohan]. Bibliska motiv i Karlfeldts
diktning. En kulturhistorisk studie. Gle. 1922. 85 s. Lc. 2:—.

En liten välmenande men mycket obetydlig studie, som ej innehåller något annat än vad
varje vän av Karlfeldts diktning vet förut. Den kulturhistoriska exposé, som i företalet utlovas,
får man i fortsättningen icke se mycket av. Stilen förråder även tydligt nybörjaren. O. W-n.

Lagergren, Claes. Kronor av guld och törne. Nst. 1923. 396 s. Ill., portr. Lc. 12:—, inb. 14:75.

Förf. utgav 1922 en första del av »Mitt livs minnen», vilken mottogs mycket gynnsamt
både av kritik och allmänhet och 1923 efterföljts av en andra. Emellertid lara åtskilliga av
första delens läsare känt sig besvikna för att de blott fått göra bekantskap med svenska
förhållanden i förf:s barndom och ungdom, då de i stället väntat att möta Roms förnäma värld.
Då icke heller den andra delen för över palatsens tröskel, utan detta antagligen först sker i
memoarverkets fortsättning, har förf., för att hålla den läsekrets skadeslös, »som är svag för att
få höra talas om den fina världen», gått händelserna i förväg och skrivit en bok; som i
kronologisk ordning nästan dagboksmässigt redogör för förf:s resor och sysselsättningar allt ifrån det
han lämnar Sverige nov. 1922 och till dess han återkommer i juni 1923. Han har därunder
hunnit med mycket, i München trätt i nära beröring med många medlemmar av den bajerska
konungafamiljen, tjänstgjort en tid vid påvliga hovet, rest i Marocko, studerat konst, tjurfäktning
m. m. i Spanien och gjort sina iakttagelser om hur amerikanskor och andra roa sig i våra dagars
Paris. Han ger en god föreställning om påvehovets yttre former, lämnar många ögonblicksbilder
från skilda håll och presenterar ett stort persongalleri ur »den högre världen» — — — bäst
tyckes mig där stycket om exkejsarinnan av Österrike vara. Reseminnena från Marocko göra
däremot ett ganska flyktigt intryck (Cederschiöld, Lewenhaupt, Westermarck ge mera), och
bilderna från Spanien kunna givetvis icke mäta sig med Lothars (Spaniens själ) från samma
orter, men berättelsen är här som i hela boken lättläst. En biblioteksbok är det icke, men
säkerligen kan den påräkna en ganska stor och intresserad läsekrets. S. S.

Löwenhielm, Carl Axel. Min lefvernesbeskrivning. L. H. 1923. 150 s. Portr. Lc. 5:50.

L. var en på sin tid mycket framstående och i diplomatiska värv förfaren man. Han
hörde till de svenska adelsmän, som tidigast och intimast knötos vid kronprinsen Karl Johans
person och hörde till dennes trognaste vapendragaie. Viktiga uppgifter föllo på L:s lott, bl. a.
att förmedla övergången till en anslutning av svensk politik åt ryskt håll 1812 samt att
tjänstgöra som Sveriges ombud vid Wienkongressen. Man tycker således, att levernesbeskrivningen
bort vara innehållsrikare än den är. Den ger i grund och botten blott en högst ytlig bild av
en del historiska händelser och överhoppar helt och hållet viktiga sådana, i vilka L. dock tog
del. Personliga minnen från barndoms- och ungdomstiden äro däremot ganska vidlyftigt
omtalade och nog så intressanta. Men man blir dock ganska besviken vid läsningen. En orsak
till memoarernas tunna innehåll kan vara den, att förf. vid deras dikterande var nära 90 år. —
Det kan påpekas, att i en av undert. utg. akad. avh. (Sverige på kongressen i Wien, Lund 1915
är delvis tryckt den del av levernesbeskrivningen, som här saknas. Den är (såsom här i arbetet
å sid. 142 angives) »en serskild notice». J. F.

Marié-Antoinette. Saint-Amand, Imbert de. Marie-Antoinette 1789—1793.
Övs. fr. fra. av Ernst Lundquist. Boh. 1923. 392 s. (Historiska kvinnor 1.) Lb. 5:75.

Förf. till detta arbete vaT fransk diplomat under slutet av 1800-talet och sysslade vid sidan
om sin egentliga gärning med studier över de högättade damer, vilka såsom kejsarinnor eller
drottningar dragit in i den franska konungaborgen, Tuilerierna. Han åstadkom ett
samlingsverk på 37 volymer. Av dessa har förlaget ovan klätt några i svensk dräkt och låtit historien
om den olyckliga drottningen Marie-Antoinette inleda en serie med rubr. Historiska kvinnor.
Förf. har på ett populärt och trevligt sätt skildrat drottningen under de sista åren av hennes
liv i Frankrike, revolutionsåren 1789—93. Dessa äro fyllda av den djupaste tragik och förf.
har också väl förstått att genom sin skildring väcka läsarnas medlidande för den kungliga
familjens olycksöde. Icke blott drottningens egen livshistoria utan även konungens och många
av konungahusets vänners dragas in i berättelsen, och många utmärkta miljöskildringar äro
givna. Man kan med nöje rekommendera boken åt folkbiblioteken. J. F.

Metternich, Pauline Sandor. Dagar som svunnit. Några minnen. Med
företal av Edvard Legge. Övs. [fr. ty.] av Karin Jensen, f. Lidforss. W. & W.
1922. 208 s. 6:—.

Författarinnan av dessa föga betydande dagboksblad hörde till sin tids mest bekanta figurer
inom den parisiska societeten, där hon såsom den österrikiske ambassadörens maka spelade en


framträdande roll. Genom sin intima bekantskap med kejsarinnan Eugenie fick hon en inblick
i det andra franska kejsardömets alla kulissintriger, men någon politisk roll spelade hon icke.
Hennes anteckningar från Paris och Dresden, på vilken senare plats hennes man först verkade,
äro för historikern så gott som betydelselösa, men de äro ganska trevligt skrivna och vittna
om hennes vakna blick för allt som hände och skänkte omväxling åt en blaserad societet.
Den värdefullaste delen av boken är den, som handlar om minnena av den gamle statskanslern
Metternich i Wien. En hel del smådrag till en allsidigare belysning av hans personlighet gives
det goda exempel på. För övrigt handlar boken om Wagner, Liszt, Maître Lachaud, greve
Taaffe och spiritisten Horne. Av detta förtjänar blott anteckningarna om de två förstnämnda
beaktande. — För historiskt intresserade är boken till nöje. Den förutsätter dock en rätt god
kännedom om 1800-talets historia. För folkbiblioteken torde den sakna intresse. J. F.

Metternich, Pauline Sandor. Mina år i Paris. Hågkomster från andra kejsardömets
glansdagar. Övs. [fr. ty.] av Karin Jensen. W. & W. 1923. 229 s. Lb. 6:50.

Denna bok utgör fortsättning på förf:s förra året till vårt språk överförda arbete: Dagar
som svunnit. Rubriken är något missvisande, enär det icke blott är hågkomster från andra
franska kejsardömets glansdagar, som återgivas, utan även dystra minnen från kejsardömets fall
1870. Förf. var en av kejsarparets intimaste vänner och spelade en stor roll i hovets och den
högre societetens liv. Vad hon skildrar är äkta och upplevat, sällan hämtat från annat håll.
Huvudsakligast rör sig skildringarna kring festerna och nöjena, och läsaren kan knappast undgå
att känna tomheten i det liv, som fördes på samhällets höjder och som i grunden tycks ha
uttråkat även en så nöjeslysten person som förf. Ett vackert kapitel i boken är förf:s vänskap
till de båda Dumas, far och son. Intressant är också förf:s intryck från den stora katastrofen
1870. — Boken är rolig och läsvärd men förutsätter för att rätt kunna njutas icke så liten
kännedom om 1850—60-talens politik och politiker. J. F.

Nilsson, Kristina. Norlind, Tobias. Kristina Nilsson, grevinna de Casa
Miranda. Sångerska och konstnärinna. Å. & Å. 1923. 300 s. Ill., portr., litt. Lc. 8:50.

Förutom en detaljrik skildring av sångerskans levnad innehåller boken en uppskattning av
hennes konst, vilken senare avdelning genom en något stramare disposition borde ha kunnat
få ett ökat värde. E. S—m.

Ohanian, Armèn. Dansösen från Shamakha (La danseuse de Shamakha.)
Övs. [fr. fra.]. Thall & Carlsson 1922.229 s. Lb. 6:50.

Det är ju inte så ofta, man får läsa något om Armenien. Redan därför är man nyfiken
på innehållet i dessa »minnesblad» av en förnäm armenisk dam, som varit vittne till ryska och
turkiska förföljelser mot hennes landsmän, levat gift en kort tid i Persien och slutligen måste
tjäna sitt bröd som dansös på europeiska förlustelseställen. Boken förtjänar verkligen i hög
grad att läsas. Skildringarna äro sällsynt färgrika och livfulla, och förf:s sätt att ställa
Österlandet och Västerlandet i motsats till varandra är ofta nog så intelligent. Hon framhåller t. ex.,
att de österländska haremskvinnorna äro »absoluta drottningar i sina trädgårdar», att de oäkta
barnen i östern ej få lida för föräldrarnas fel m. m.; hon påpekar — som Heidenstam gjort —,
att antiken i våra dagar blott återfinnes i Orienten. Även när förf. behandlar ganska vågade
ämnen, gör hon det med en finhet, som för tanken till Philine i Goethes Wilhelm Meister.
Särskilt givande är skildringen av barndomstiden. Den armeniska kristendom, i vilken hon
uppfostrats, tycks vara av en ganska underlig, vidskeplig art, men när hon tecknar bilden av
en så kristen karaktär som hennes egen far, vilken döende välsignade sina bödlar, förlänar hon
därmed desto större eftertryck åt sina anklagelser mot Europa, som i så många århundraden
tolererat Turkiets grymheter mot Armenien. H. Sg.

Oxenstierna, Bengt. Hedin, Sven. Resare-Bengt. En levnadsteckning.
A. B. 1921. 545 s. Ill., kart., litt. Lc. 24:—, inb. 28:50.

Alla bildade människor ha hört talas om Resare-Bengt, men de flesta veta väl knappast
mer om honom, än vad spalten i Nord. familjebok har att förtälja. Det är inte underligt,
ty mannen är svåråtkomlig. Sven Hedin, som tidigare skrivit hans minnesteckning i Sv.
akademiens handlingar, har nedlagt ett energiskt arbete i hopp att kunna återfinna hans dagböcker



från de vidsträckta resorna. Han har endast lyckats anträffa ett 38 kvartsidor starkt häfte, vari
Bengt O. beskriver sina färder i Europa från 1607 till uppbrottet från Venedig till Neapel och
Jerusalem. »Die vornehmste Reysebeschreibung nach Palestina und Persien», d. v. s. Bengt
O:s egenhändiga anteckningar om sina orientaliska färder, är och förblir kanske försvunnen.
Förf. har för denna viktiga del av sitt ämne varit hänvisad till notiserna i Laurelius' likpredikan
och ett fåtal brev. Detta har icke tillfredsställt honom, och för att ge konkretion åt den
märklige svenske resenären har han med tillhjälp av andra källor tecknat de omgivningar och
förhållanden, i och under vilka Resare-Bengt färdats. Augsburg och Venedig beskrivas, sådana
de böra tett sig för den unge svensken, utdrag givas från resenärer, franska, engelska, italienska,
som ungefär samtidigt besökt Palestina, Konstantinopel, Bagdad, Persien m. fl. orter och länder;
och schah Abbas den store, hos vilken Bengt O. en tid uppehöll sig och i vars tjänst han
t. o. m. antages ha inträtt för en kort tid, har fått sitt särskilda kapitel. Så har arbetet om
Axel Oxenstiernas bereste, språkkunnige och lärde kusin, sedermera också en dugande och
flitigt använd ämbetsman i Gustav Adolfs och förmyndarregeringens tjänst, svällt ut till ett lärt
verk, som förtjänar en hedersplats i alla stora bibliotek, även om man icke kan beräkna, att
det skall nå en bredare läsekrets. S. S.

Rydberg, Viktor. Brev. 1. A. B. 1923. 431 s. Lc. 12:—.

1. Viktor Rydbergs och S. A. Hedlunds brevväxling.

I Viktor Rydbergs liv spelade den bekante liberale publicisten S. A. Hedlund, utgivare av
Göteborgs handels- och sjöfartstidning, en utomordentligt viktig roll, särskilt därigenom att
han förde R. i kontakt med journalistiken och det politiska livet. Den brevväxling mellan R.
och Hedlund, som här framlägges för offentligheten, sträcker sig över en tidrymd av fyra
decennier och innehåller särdeles värdefulla bidrag till belysning av R:s verksamhet och
åskådning. Intressanta äro bl. a. skildringarna från riksdagslivet i Stockholm, från den italienska
resan 1874 m. m. Bandet utgör ett oumbärligt komplement till R:s samlade skrifter. O. W—n.

Rydberg, Viktor. Svanberg, Victor. Rydbergs Singoalla. En studie i
hans ungdomsdiktning. A. & W. 1923. 199 s. Litt. (Skr. utg. av Sv.
litt.-sällsk. 25.) Lc. 6:—.

En metodisk och väl genomförd men kanske något för abstrakt hållen undersökning av
Viktor Rydbergs tidigare arbeten. På flera punkter givande och intressant för den fackbildade,
torde arbetet emellertid vara tämligen svårtillgängligt för läsare utan speciella litteraturhistoriska
förutsättningar. O. W—n.

Tavaststjerna, Karl A[ugust]. Brev till Nixe. Utg. av Gabrielle
Tavaststjerna. A. B. 1923. 188 s. Lc. 4:50.

Tavaststjernås brev till »Nixe», d. v. s. skådespelerskan Gabrielle Kindblad, som blev hans
hustru sommaren 1891, omfatta hela året 1890 eller tiden från bekantskapens början till
förlovningens eklaterande. I W. Söderhjelms stora monografi över Tavaststjerna har förhållandet
dem emellan knappast ens vidrörts. Denna grannlagenhet var hos den strax efter författarens
tidiga död skrivande biografen nästan den enda möjliga ståndpunkten. På grund av den
starkt personliga stämningsbottnen i Tavaststjemas vittra arbeten är det emellertid glädjande,
att tiden nu ansetts mogen att offentliggöra även en del av hans intimare brev. Den nu
publicerade samlingen är dock värdefullare för belysningen av T:s personlighet än för hans
litterära verksamhet. B. M.

Tolstoj, Leo, d. ä. Tolstoj, Leo L. [d. y.]. Tolstoj intime. W. & W.
1923. 159 s. Lb. 4:—.

Författaren, son av Tolstoj, ger i denna bok en del bilder från sina föräldrars liv på
Jasnaja Poljana och i Moskva. Några detaljer kunna ha sitt intresse, så exempelvis skildringarna
av Turgenevs och Deroulédes besök hos Tolstoj, men i sin helhet är boken ytterst obetydlig.
Förfrs funderingar om Tolstojs roll som en centralgestalt i en framtida allmän religiös förnyelse
(sid. 138—39) torde få betraktas som särdeles dubiösa. — Språkformen är vårdslösad, och
tryckfel förekomma i mängd. O. W—n.

Wagner, Richard. Norlind, Tobias. Wagner. H. G, 1923. 116 s.
(De största märkesmännen. 16.) Lb. 1:75.

Att inpressa Richard Wagners sammansatta och vittfamnande personlighet i en skildring
av så snäva mått som den ovanstående erbjuder givetvis stora svårigheter. N., som äger större
lätthet att återge timade händelser än att analysera konstnärliga och andliga värden, lyckas
också bättre när det är fråga om att uppdraga de yttre levnadskonturerna än när det gäller att
skänka färg och de rätta proportionerna åt den gestalt, som reser sig i skildringens mitt. En
uppgift på sid. 49 att W. omarbetat Glucks Ifigenia på Tauris är att betrakta som tryckfel (bör
vara I. i Aulis). E. S—m.

Ödman, Nils Petrus. N. P. Ödmans bästa. Ur författarens skrifter,
»Svenska minnen och bilder». Fah. 1923. 318 s. Lc. 5:75.

Ödmans arbeten ha någon tid varit utgångna ur bokhandeln och för att avhjälpa denna
brist har nu föranstaltats ett urval i ny anordning. Det omfattar i huvudsak skolminnena från
Karlstad och värmländska landsbygden, däribland naturligtvis »Min första kondition» och
»Pellepojkarna», samt skildringar från Uppsalatiden, »Gamla Studentexamen» och »En afton
hos Böttiger». Till studentminnena får väl också räknas berättelsen om studentsångarnas
triumftåg, »Vår seger i Paris 1867». Ett urval av författarens dikter avslutar den vackra
volymen. B. M.



M. Antropologi och folkkunskap.
Elgström, Ossian. Hyperboreer. Reseliv och forskningar bland Jukkasjärvilapparna
1919—1920. A. B. 1922. 313 s. Ill., portr., litt. Mba. 17:50.

Under år 1920 samlade förf. för Nordiska Museets arkiv teckningar och fotografier av
redskap och övriga kulturföremål bland lapparna i Jukkasjärvi socken, och »Hyperboreer» är
en skildring av denna resa. Litterärt är boken ganska obetydlig, mattare än Lappalaiset (se
Bibl.-bl. 1921, s. 42); värdefullast torde illustrationsmaterialet vara. Vad det sakliga beträffar,
är ju dess bedömande en etnografisk specialitet och tillhör facklitteratur. Ett sådant
insamlingsarbete som det av förf. utförda är förenat med många svårigheter, varom han också varit
medveten, och den förnämsta är väl att avgöra, i vilken utsträckning nivellerande inflytelser utifrån
påverkat det mera primitiva och ursprungliga, men i själva det insamlade materialet har ju den
framtida arkivforskaren en ledning. S. S.

— —. Karesuando-lapparna. Etnografiska skisser från Köngämä och Lainiovuoma
1916—1919. Å. & Å. 1922. 4:o. 358 s. Ill., portr., kart., litt. Mba. 35:—, inb. 45:—.

Resultatet av förf:s samlingsarbete under åren 1916—19 (jämför Lappalaiset, Bibl.-bl. 1921
s. 42) för Nordiska Museets räkning föreligger här i en vacker utstyrsel som en rikt illustrerad
och brett lagd monografi, innefattande statistiska, administrativa m. fl. uppgifter, nomadliv,
renskötsel, redskap, husgeråd, bostäder, föda, kläder, hantverk, jakt, fiske, ornamentik, folktro. Då
boken närmast är en materialsamling, på sina ställen nästan en katalog, kan den endast ifrågakomma
för de största biblioteken. Dess värde beror väsentligen på det sakliga innehållet, varom
anmälaren saknar kompetens att yttra sig. »Att ett arbete av ett omfång och innehåll som detta
måste ha brister, allrahelst som det skrivits av en autodidakt, är jag fullt på det klara med»,
skriver förf. själv i sitt förord. Att han hopbragt ett omfattande material om den i titeln
nämnda lappgruppens nuvarande kultur, lär väl under alla omständigheter vara obestridligt. S. S.

Klaatsch, Hermann. Människans och kulturens tillkomst och utveckling.
Efter förf:s död utg. av Adolf Heilborn. Till sv. av E. Teiling. Tiden 1923.
411 s. Ill., kart. Ma. 9:75, inb. 12:50.

Bland naturvetenskapliga problem står oss väl intet närmare än frågan om människans
härkomst. Av populära framställningar äga vi redan en fullt vederhäftig, Leches bekanta
»Människan» (3 uppl., Nst. 1915, 3:75, inb. 7:—). Klaatsch var måhända mera spekulativt anlagd,
men står dock i regel helt på vetenskaplig grund, om ock åtskilliga av hans hypoteser förefalla
djärva och någon gång helt osannolika. I sina skildringar av kulturens förutsättningar och
utveckling går  han vida utöver Leches framställning och har från alla möjliga källor

sammanställt ett otal intressanta fakta; förklaringsförsöken äro, även där de måste förses med ett
frågetecken, nästan alltid fängslande. Utg. har h. o. d. gjort tillägg och emellanåt inlagt en
reservation mot förf:s slutsatser samt, framför allt, sammanfört de senaste årens resultat, vilka
beträffande tolkningen av vissa ryktbara s. k. apmänniskor rätt mycket avvika från tidigare.

En viss kunskap om människans förhistoria hör till allmänbildningen; i Klaatschs arbete
får man en god föreställning om forskningens nuvarande ståndpunkt. Det lediga
framställningssättet gör boken till en roande lektyr: har man förmågan att läsa med urskiljning och
kritik, så mycket bättre. Man måste hela tiden komma ihåg, att vi i mångt och mycket stå
på hypotesens mark och kommit ifrån en del enkla »sanningar», som i härstamningslärans
barndom entusiastiskt predikades, kritiklöst godtogos eller frenetiskt bekämpades.
Illustrationsmaterialet är utomordentligt rikt och mångsidigt — 375 bilder i svarttryck, 8 färgtavlor och
karta över fynden av fossil människa i Europa. I betraktande av denna utstyrsel är boken,
som ej bör saknas i något större bibliotek, påfallande billig, vilket tacksamt konstateras. C. S—g.

Lothar, Rudolf. Spaniens själ. Övs. [fr. ty.] av Hugo Hultenberg. Nst.
1921. 259 s. Ill. Mba. 7:75.

Ett märkligt arbete, som gör skäl för sin titel. Det är såväl uti inledningskapitlen
»Spanjoren» och »Spanjorskan» som i kapitlen om karakteristiska städer och olika sidor av spansk
kultur en djupgående analys av spanskt lynne och spanskt liv, vilken är utomordentligt lärorik
och på många punkter justerar traditionella föreställningar om den pyreneiska halvöns största
folk. Skulle man anmärka något, vore det, att semiter användes som beteckning för den
hamitiska rasen och att »tjurfäktningens dramaturgi» snarast torde göra ett annat intryck än
det som avsetts. S. S.

Mörner, Birger. Tinára. Tisell 1922. 128 s. Mbe. Inb. 3:50.

Greve Birger Mörner har utgivit ett arbete om naturfolkens tro om sina döda. Namnet
Tinára är hämtat från en korallö, Wuwulu, i Södra atlanten, och utgör där namnet på de
dödas lyckliga land.

Boken synes vara författarens resultat av studier på etnologiska områden som förut varit
honom främmande, vilket ej blott framgår av företalet utan av arbetet självt. Det består, liksom
så många andra etnologiska skrifter av komparativ natur, av en stor exempelsamling. Till denna
har ej blott naturfolkslitteraturen fått lämna material utan även, om också helt flyktigt, äldre
kulturfolk och förhistoriska sådana. Vad man emellertid saknar är en religionshistoriskt sett
djupare bearbetning av stoffet; någon vetenskaplig betydelse har arbetet således icke.

Huruvida detsamma kan anses bli någon akvisition för folkbildningsbiblioteken anser jag
högst tvivelaktigt. De bildningssökande torde lämpligast hänvisas till och även finna tillräcklig
kunskap om dessa ting i de talrika arbetena av våra yngre forskningsresande, i den mån dessa
finnas i biblioteken, i arbeten av förhistorisk art av Oscar Montelius, Oscar Almgren o. a. För
studiet av de äldre orientaliska och s. k. högre religionerna tarvas en religionshistorisk
litteratur av helt annat slag än sådana arbeten som här omtalats. Br. Sr.

Nordenstreng, Rolf. Finnarna som ras, folk och kulturbärare. 1, 2. A. B.
1923. (Verd. småskr. 266, 267.) Mba. 1:—, 0:75.

1. Finnarna som ras och grunddragen av den finska kulturhistorien.

2. Den nutida finska kulturen och det finska folklynnet.

En om intresse och kunskaper vittnande översikt av det finska folkets historia. Efter en
utförlig undersökning av finnarnas yttre raskännetecken, ett område som synbarligen särskilt
intresserat förf., skildrar han i raska drag folkets förhistoria, vandringen från det östryska
urhemmet, dess sammanträffande med germanerna och andra folk och dess äldsta historia på nu
innehavda områden. Härpå följer en skildring av Finlands inre historia före och efter 1809,
varefter förf. över en något ojämn översikt av den nutida finska kulturen kommer fram till en
i stort sett rättvis och opartisk karakteristik av det finska folklynnet. Framställningen
missprydes av en del opåkallade subjektivismer och språkliga sjåpigheter (»av forno», »nyttosynt>
o. d.), varjämte rent personliga hugskott inte borde få förekomma i ett populärt arbete av
detta slag. Den ansträngt lediga stilen verkar i längden tröttande. T. K.

Rosberg, J[ohan] E[vert]. Lapplynne. Lb. 1923. 204 s. Ill., portr. Mba. 6:—.

En efter lapparnas olika karaktärsegenskaper ordnad sammanställning av citat från en mängd
av de otaliga författare som sedan Tacitus' dagar yttrat sig i detta ämne. Boken utgör för
forskare en intressant och mycket omfattande excerptsamling, men blir för den som söker
upplysning om lapparnas psyke till föga ledning, då förf. kanske onödigt opartiskt framför de mest
motsägande omdömen, beröm och klander om vartannat, utan att själv någonsin taga ståndpunkt.
Vackert utstyrd och förhållandevis billig. T. K.



N. Geografi.
Andersson, Andy. En hötorgsgrabb i Afrika. Tjugufem års pionjärliv och
jaktäventyr i Rhodesia, portugisiska Öst- och Västafrika samt Kongo. W. & W.
1923. 218 s. Ill., kart. Np. 5:—.

Ett posthumt arbete av ganska originell art, men enl. undertecknads mening icke vidare
tilltalande Med en öppenhjärtighet, som ej saknar ett stänk av fräckhet, lägger förf. fram
sitt tämligen vilda liv, vilket visserligen vittnar om ett ovanligt fysiskt mod och om djärv
företagsamhet, men också om synnerlig brist på själskultur. Troligen var han varken bättre eller
sämre än den stora skara rough-riders, som utgöra en utväxt på civilisationen i nya länder, men
hela typen är rätt motbjudande, låt vara att försonande drag icke saknas. Trots de särdeles
infantila illustrationerna, teckningar av förf., hör boken till dem, som, liksom en del filmer, måste
åsättas beteckningen »barnförbjuden». C. S—g.

Aslagsson, Olai. Med snålskjuts. Upplevelser på amerikanska järnvägar.
Till sv. [fr. no.] av Robert Larsson. Gle. 1923. 172 s. Nqa. 3:25.

»Med snålskjuts» har kanske en mera novellistisk anstrykning än det nedanstående arb. av
Ericsson. Förf. skildrar en del typer från arbetarproletariatets bottenskrap, de kringresande
arbetarna, som flacka kontinenten runt efter tillfälligt arbete. Järnvägsbiljetter skulle sluka
mer pengar än dessa människor någonsin kunna förtjäna, och gratisåkningen är deras stora
huvudproblem. Man kan bli expert på den saken i Aslagssons bok, om man så skulle önska.
Men i övrigt är boken inte särdeles nöjsam, och de djävlar i människohamn, som han med
en viss förkärlek skildrar, äro föga tilltalande bekantskaper. G—a L.

Börrisson, Elin, I de svartas land. Sv. missionsförb. 1922. 230 s. Ill. Np. 3:75.

Från Nedre Kongo, där förf. är missionär. Innehållet mest ur växt- och djurvärlden. Avslutningen,
»Folk», ett bra kapitel om de vitas strid mot människooffer och häxförföljelser. S. S.

Bremer, Fredrika. England om hösten år 1851. Utg. och kommenterad
av Klara Johanson. Nst. 1922. 185 s. Ne. 5:75, inb. 7:25.

På hemresan från sitt bekanta besök i Förenta Staterna dröjde Fredrika Bremer sex veckor
i England. Det var det stora utställningsåret 1851. Hon har besökt Kristallpalatset, Stratford
on Avon, Manchester och Birmingham, men man behöver inte läsa många rader för att förstå,
att fabriksstäderna intressera henne vida mer än Shakespeare och världsexpositionen. Hon har
sett Albert och Viktoria och den lille vackre gosse, som eftervärlden känner under namn av
Edvard VII, hon har mött den åttioårige hertigen av Wellington på utställningen och hört
folket hurra, då man igenkände den populäre mannen från Waterloo, och hon har bevittnat den
ungerske upprorsledaren Kossuths triumfatoriska ankomst till London, men hennes själ och
varma hjärta det är inte hos dem, det är hos Londons fattiga, i Manchesters trasskolor och
utslitna lärarinnors ålderdomshem. Ovillkorligt gör man en jämförelse med den bokflod,
varmed våra dagars resenärer översvämma våra boklådor. Vilket oändligt estetiskt intresse, men
hum stort är det sociala? Fredrika Bremers engelska bok är givetvis nu, efter 70 år, icke
direkt aktuell. För den historiskt intresserade är det dock annorlunda. Även om han icke kan
gilla alla hennes reflexioner och t. ex. måste finna, att »den symboliska profetian om en
utveckling av den högsta materiella och den högsta ideella verklighet», i Förenta Staterna, som
förf. tycks tro sig kunna ana, ingalunda gått i fullbordan, är han tacksam, att arbetet blivit
lätt tillgängligt. Egendomligt nog har det nämligen på vårt språk förut endast utgivits »i den
förgängliga skepnaden» av en räcka följetongsartiklar i Aftonbladet 1852.

Utgivarinnan har skrivit en förträfflig orientering, där man också får veta, att »en tid så
sjaskig och vilsen som vår har snarare (än att kritisera) skäl att betyga förlägen respekt för
den världsevolutionens flyktiga glanspunkt, som kallas the mid-Victorian era». S. S.

Ericsson, Gustaf. Hundliv i U. S. A. Öden och äventyr, upplevda och
berättade. W. & W. 1923. 236 s. Nqa. 4:25.

Det känns på något sätt uppfriskande att, efter de man vore frestad att säga konstgjorda
besvärligheter, som möta de utklädda pigorna i U. S. A., stöta på en författare, som i alla fall
upplevat sina äventyr på rama allvaret. Möjligen reagerar en stor del av publiken alldeles
tvärtom — finner det vara en särskild tjusning, att alla svårigheter kunna lösas av ett
penningtelegram, som öppnar vägen till lyxhotell och överklassliv. Men hela perspektivet blir nog
riktigare för den som inte när som helst kan förklara, att nu vill han inte längre vara med.
— Gustaf Ericsson tycks vara en svensk student, som av någon anledning helt brådstörtat
tvingas att ta sitt öde i egna händer. Han börjar sin resa som eldare på »Stockholm», och hans
skildring av det helvete av tropisk hetta och sot, som utgör en stor ångares innanmäte, är
kanske bokens bästa parti. I Amerika sjunker han omedelbart ner till samhällets bottendrägg
— han är ute under de svåra arbetslöshetsperioderna 1921 och 1922 — och där tycks han
trivas förvånansvärt väl; i alla händelser visar han ett outsläckligt gott humör under alla
vedervärdigheter i sitt bettlande och landsbrykande liv. Han berättar bra och gör just inte någon
historia sämre, men till slut kan man inte annat än i all borgerlighet önska, att han som
omväxling ville ådagalägga, att han också hade lite mera verklig ruter i sig. Men kanske kommer han
att visa det i en senare skildring — med denna del når han bära fram till portarna av vilda
västern, där hans äventyr tycks ha fortsatts. G—a L.

[Essén, Axel, pseud.:] Anders Eje. Färgade friherrar. Andra
jorden-runtboken. A. B. 1923. 238 s. Ill. N. 11:—.

Läsaren placeras i första raden utan vidare ceremonier på ön Penang i Straits Settlements,
men det förklaras därav, att boken är en andra del av förf:s film- och jorden-runt-resa (ang.
d. 1 jfr Bibl.-bl. 1923 s. 92), Den för genom Siam och kinesiska städer,, är en ganska
underhållande förströelseläsning, med ett ganska rikt illustrationsmaterial och åtskilliga originella
äventyr, i vilka väl förfrs fantasi, gissar jag, spelar större roll än den upplevda verkligheten. S. S.

Hjärne, Harald. Två svenska japanfarare, Olof Eriksson Willman och Carl
Peter Thunberg. Nst. 1923. 215 s. Noc. 3:75.

Detta posthuma arbete av Harald Hjärne utgör till väsentlig del en utvidgning av två för
Svenska akademiens högtidsdagar utarbetade minnesteckningar; den utförligare avfattningen blev
dock icke helt fullbordad. Willman var en svensk krigsman, som i slutet av 1640-talet fick
anställning i holländsk-ostindiska kompaniets tjänst och under denna bland annat hade det
sällsynta tillfället att avlägga ett besök i Japan. Linnés berömde lärjunge Thunberg behöver
ingen presentation.

Redogörelsen för de båda svenskarnas resor och iakttagelser erbjuder mycket intresse och
ger bland annat en föreställning om holländsk kolonialförvaltning på 1600- och 1700-talet, och
detta intresse förhöjes i utomordentlig grad genom den inpassning i den historiska miljön, som
Hjärne utfört med sin mästarhand. S. S.

Jacques, Norbert. På långfärd och fest bland kineser. Tusen kilometer på Jangtsekiang,
den stora floden. [Övs fr. ty.] L. H. 1922. 249 s. Ill. Noc. 7:50.

Denna bok är som reseskildring märklig. Förf. har rest längre uppför den väldiga Jangtsekiang
än de flesta européer. Han har också förmåga att ge slående impressionistiska skisser
av landskap och människor. Men hans bristande kunskap om det lands kultur, han färdas i,
gör det hela ytligt. Han berättar, som så många före honom, om en kinesisk
teaterföreställning. Innehållet tror han sig få klargjort genom en kinesisk betjänts redogöielse, f. ö.
förlorar han sig i idel fantasier om dekorationer o. d., fantasier, som vittna om en viss
diktartalang hos honom själv, men nästan intet har med saken att göra. Och när han på en gata
möter en underskön kinesiska, faller han i extas och deklamerar: »Jasminblomma, oåtkomliga!»
etc. etc. Allt naturligtvis utan att tala, kunna tala ett ord med henne. — Att döma av den
mängd reseböcker från Kina, som översatts till svenska, synes emellertid den svenska
allmänheten  föredra dylika ytliga verk framför vederhäftiga skildringar av strömningar i Kinas

tanke- och känsloliv, vilket dock torde vara ännu värdefullare att lära känna än Jangtsekiang och
andra floder. H. Sg.

Kaudern, Walter. I Celebes obygder. D. i, 2. A. B. 1921. Ill., kart. Nob. à 22:50.

På vårt språk torde förut icke funnits något specialarbete om Celebes, och förf. har
otvivelaktigt rätt, att de flesta svenskar knappast känna mera om denna den tredje i storleken av de
fyra stora Sundaöarna, än att den har en egendomlig form, som erinrar om ett stycke i ett
läggspel. Läsaren har alltså anledning att i en bok på 1,000 sidor vänta sig få veta mycket
nytt om denna avlägsna holländska besittning. Så är också fallet. Celebes intager i
djurgeografiskt avseende en egendomlig mellanställning mellan Asien och Australien, och ett studium
av härmed sammanhängande spörsmål var syftet med förf:s resa, på vilken han »efter nu nästan
vanlig sed» åtföljdes av sin hustru, som varit honom till god hjälp i hans etnologiska
forskningsarbete. Förf. har nämligen jämte zoologiska studier ägnat ett omfattande arbetet å
infödingarnas liv, deras seder, bruk, föreställningar, sägner och härstamning, och det är detta,
som utgör huvuddelen av skildringen, medan de zoologiska resultaten mera flyktigt berörts.
Dock handlar boken icke bära om etnografi. Om man undantager några sammanfattade kapitel
i början av andra delen, är framställningen omväxlande en beskrivning och en berättelse, som
handlar om förf:s färder på banade stigar och obanade, landskapets karaktär, egendomliga
djurtyper, som babirussan eller hjortsvinet, svanslösa apor m. fl., sammanträffanden med holländska
ämbetsmän, frälsningsarmens aktningsvärda missionsarbete, infödingarna och deras hövdingar.
Ibland blir det en smula enformigt att följa med, och boken skulle ha vunnit på en starkare
koncentration, men så småningom fängslas intresset särskilt av det etnografiska problem,
varmed förf. sysslar. Han har varit i tillfälle att i obygderna på den avlägsna ostasiatiska ön
möta ett »kulturstadium», som är i utdöende eller åtminstone på avskrivning. Denna är delvis
av ganska sent datum men tycks gå raskt. »Huvudjakten», som förr var vanlig, har nu nästan
upphört, och spanska sjukan krävde många fler offer än överfall och tvister mellan förr krigiska
stammar. Infödingarna ha kvar sina gamla vapen och dräkter, kunna sina gamla danser och
sånger, och förf. har samlat ett rikt material, men man får ett starkt intryck av att mycket av
detta tillhör en gammal tid, som är på väg att försvinna.

Skildringen är hållen i enkel och flärdfri ton; de på strapatser och besvärligheter rika
färderna, det säkerligen mödosamma arbetet under den fleråriga vistelsen därute tycks förf. taga
som en naturlig sak. Arbetet är rikt illustrerat; särskilt fäster man sig vid färgplanscherna av
celebesianska kvinnor och män; dessa planscher äro utförda efter originalmålningar av förf. S. S.

Lewenhaupt, C[laes] A[dam] C[arl]. Genom västra Spanien. Lb. 1923.
157 s. Ill., portr. Nk. 5:75.

En ganska innehållsrik bok av en berest och beläst förf., som flera gånger besökt
Spanien. För den som äger någon förkunskap ger boken en inblick i åtskilliga sidor av spanskt
liv och spansk kultur, och den kan därför rekommenderas åt större skol- och folkbibliotek. S. S.

London, Charmian. Det nya Hawaji. Övs. [fr. eng.] av Ernst Lundquist.
Boh. 1923. 164 s. Nrb. 2:25, inb. 7:75.

För anm., som i denna bok möter för honom bekanta platser och personer, har Mrs
Londons skildring ett visst personligt intresse, som knappast kan delas av en större allmänhet,
även om bilden av det blomstrande nya Hawaii (så skall namnet stavas) mestadels är både
träffande och vacker. Åt en del företeelser förlänar dock det blomsterrika språket ett något
för kraftigt poetiskt skimmer, och smärre misstag skulle utan svårighet kunna påpekas. I sitt
språk efterbildar förf. sin avlidne make, d. v. s. så vitt man kan döma av översättningen,
vilken är dålig, full av osvenska uttryck och tillkrånglade meningar, som bitvis väcka löje eller
förargelse. C. S—g.

Lovén, Sven A[ugust]. Kring Mount Elgon med vita vänner och svarta.
Anteckningar om Mount Elgonexpeditionens öden och äventyr. Sv. teknologfören.
1921. 195 s. Np. Inb. 15:—.

Den generation, som har sina barndomsminnen från 1870-talet, gör sig lätt skyldig till
anakronism, när det gäller Centralafrika. Den bild, som den en gång erhållit, färgas av minnen
om arabiska slavjägare och despotiska negerkungar, om Livingstones underbara saga, de


centralafrikanska sjö- och flodproblemens lösning och Stanleys stolta Kongobragd. För nutidens
uppväxande ungdom ligga dessa ting i ett dunkelt fjärran, men den har i stället mycket lätt att
få en modern bild av de fordom »vita fläckarna» på Afrikas karta. På filmduken i de
avlägsnaste orter av vårt land kan den se, hur djurens konung »knappes» både av jägaren och
filmaren, hur elefanten uppsökes i sina gömslen eller hyenan och vårtsvinet skjutas från en Fordbil.
Det finnes, särskilt om Ostafrika, också förträffliga böcker, som ge en fylligare och konkretare
föreställning om land och folk. Jag behöver blott erinra om Lindbloms och prins Wilhelms
Afrikaböcker (se Bib.-bl. 1922 s. 56—57), av vilka särskilt den senare, som jag övertygat mig
om, bereder även ganska unga pojkar både nytta och nöje. Utmärkt är också Lovéns bok,
vilken liksom Lindbloms handlar om den svenska Mount Elgonexpeditionen för ett par år
sedan. Natur- och växtliv skildras i ord och kanske ännu mera genom goda bilder, djurlivet
och jakten med dess strapatser, spänning, besvikelser och framgångar intaga en bred plats, och
genom den av förf. bemedlade bekantskapen med en rad av hans vita och svarta vänner får
man kännedom om Ostafrikas invånare, odlingens framsteg och den europeiska kulturens
inverkan.

En fördel är, att förf. i sina expeditionsminnen rätt mycket frigjort sig från den rena
dagboksformen och grupperat sina expeditionsminnen och sina anteckningar kring de uppgifter,
som ålågo honom som färdens ledare, jägare,och framstående entomologiske samlare. Ämnets
art gör, att det blir en blandning av naturstämning, vildmarksTomantik samt fredligt men
strävsamt, strapatsrikt reseliv, och förf:s penna har sörjt för att det finns humor och gott humör i
hela boken, där man också bredvid den stundom framskymtande jägarglädjen märker aktningen
för att icke säga beundran för djuren och naturen.

Det är ett nöje att anmäla och rekommendera en sådan bok. S. S.

Melander, E[mil]. Vildmarksliv i Norrskenslandet. Skildrat för ung och
gammal. 2 uppl. Lb. 1922. 233 s. Ill. Na. 5:50, inb. 7:50.

Förf. är känd och uppskattad som utgivare av en rad goda reseskildringar, till vilka man
även med fog kan räkna föreliggande arbete, i sin första upplaga av 1909, med dess minnen
och stämningsbilder från Sveriges nordligaste horn och dess gränsbygder. Att det ligger ett
stycke tillbaka i tiden, är ju dock obestridligt. S. S.

Mörner, Birger. Söderhavet. D. 1. De stora färderna. Vid rikets port.
Polynesien. Lb. 1923. 230 s. Ill., portr., kart., litt. (De geografiska
upptäckternas historia. 2.) Nrb. 7:50.

Med tillfredsställelse finner man, att förlaget fortsätter den serie, som för några år sedan
(1919) påbörjades med Erl. Nordenskjölds Sydamerika. Mörners bok, vars innehåll angives med
underrubrikerna, är innehållsrik, både naturbeskrivningar av de olika ögrupperna, redogörelse
för deras upptäcktshistoria, folkkarakteristik m. m., nästan en uppslagsbok i flera avseenden.
För skol- och större folkbibliotek bör den passa, och den är en bra och vacker premiebok. S. S.

Naumann, Yngve, o. Hæger, Mats. Fylgia runt Sydamerika. Minnen och intryck
från expeditionen 1922—1923. A. & Å. 1923. 217 s. Ill., portr., kart. Nqd. 8:50.

Offentliggörandet av ett epos över »Fylgias» resa var från allmänhetens synpunkt ingen
tvingande nödvändighet, utan motiveras väl av det speciellt personliga intresse deltagarna och
deras vänner och bekanta ägna affären. Innehållet består av en del alldagliga notiser om de
besökta hamnarna samt av noggrann redogörelse för ett otal uppvaktningar, banketter,
mottagningar och utflykter, som arrangerades för att hedra och roa befäl och manskap. Alltsammans
är bra skildrat och utmärkt illustrerat. Såsom verklig reseskildring har boken ingen betydelse,
då vi ju äga ett stort antal goda arbeten om de besökta trakterna. C. S—g.

Nelson, Helge. Canada, nybyggarlandet. Bv. 1922. 180 s. Ill., kart.
litt. Nqb. 7:50.

Vår geografiska litteratur är ganska omfattande och växer varje år. Den utgöres emellertid
till största delen av resebeskrivningar, av vilka det finnes många förträffliga, men de ge i
regel icke den allsidiga kunskap om de geografiska förhållandena, som man behöver, om man
vill på allvar lära känna ett land. Vår litteratur har med andra ord icke många geografiska
monografier. Det är därför med allra största tillfredsställelse man konstaterar tillkomsten av

det nya geografiska arbete, som professor Nelson utgivit om det unga kulturland, vilket
omfattar den stora norra delen av den amerikanska kontinenten, ett arbete, som präglas av den
grundlighet och gedigna geografiska uppfattning, man känner från förf:s föregående vetenskapliga
produktion, och som på samma gång är lättläst och äger den friskhet i intrycken, som följer
av de personliga iakttagelserna vid studiebesök på ort och ställe.

Klart och redigt och tilllika i ledig framställning skildrar förf. de naturförhållanden, som
till en viss utsträckning bestämma kulturen; landets rikedomar i form av stora vidder, bördig
jord, stora skogar, som även ha riklig tillgång på värdefulla pälsdjur, mäktiga vattenfall,
mineral, men därjämte även svåra hinder vid tillgodogörandet i form av stora avstånd, avskilt läge,
hårt klimat, vilket allt gjort kolonisationen svår och krävt oförtrutet, strängt arbete. I särskilda
kapitel skildras befolkningsproblemet och odlingens utveckling inom speciella områden.
Boken är dock icke blott en värdefull monografi över Canada. Den har ock ett nationellt syfte,
som vore värt allt beaktande. I de intressanta jämförelserna med Sverige betonar förf. med
eftertryck, att en framsynt kolonisationspolitik hos oss skulle med framgång kunna utnyttja
erfarenheter från det land, han ägnat ingående studier; olikheterna äro mindre än man kunde tro.

För alla bibliotek, som kunna påräkna en för geografi intresserad läsekrets, bör prof.
Nelsons Canadabok vara synnerligen välkommen. S. S.

Nordenskjöld, Otto. Människor och natur i Sydamerika. A. B. 1923. 240 s.
Ill., kart. (Pop. vetensk. förel. vid Gbgs högsk. N. f. 21.) Nqd. 7:50.

Utgående från personliga erfarenheter, som omspinna några av Sydamerikas viktigare
naturtyper, ger förf. en allmän geografisk översikt över världsdelen, med huvudvikten fästad vid den
materiella kulturen, sedd mot bakgrunden av naturförhållandena. I en tid, då allehanda
kolonisationsplaner dryftas, är det av värde att få en nykter och på sakuppgifter rik framställning
av ett av de viktigaste områden, som rekommenderats för svensk företagsamhet. Moderna
statistiska uppgifter och rediga översiktskartor, belysande olika geografiska och ekonomiska frågor,
göra boken särdeles användbar. Den bör bli ett gott hjälpmedel vid geografiundervisningen,
och dess lättfattlighet gör den även skickad att införlivas med folkbiblioteken. C. S—g.

Nordström, Ester Blenda. Amerikanskt. Som emigrant till Amerika.
Å & Å. 1923. 167 s. Nqa 5:75.

Amerika — jag tänker närmast på Förenta Staterna — kan inte längre betraktas som ett
exotiskt och fjärran land, därifrån även flyktiga turistintryck kunna ha sitt intresse. Det är ett
västerländskt kulturland, och om än den amerikanska kulturen framstår mindre facetterad än
Europas och har mindre djupt liggande historiska rötter fordrar den dock numera ett ganska
ingående studium, för att skildringen skall ge något av värde. Man blir i alla händelser
småningom trött på de ganska ymnigt flödande pig- och vagabondböckerna med sina något
enahanda upplevelser — fantastiskt luxuösa miljonärshem sedda nerifrån köksvåningen och
spänningen i tjuvåkning på järnvägarna. — Med detta vare inte sagt, att Amerikanskt inte skulle
vara en ganska rolig och underhållande bok. Förf. har något av det äkta reselynnet—,hon är
vaken och tilltagsen och har humor och ett lättrört hjärta. Hon har sett en hel del därute,
mormonstaden Salt Lake City och till och med en skymt av Mexiko. Men bäst har hon nog
lyckats med sin skildring av svenskt nybyggarliv borta i en avkrok av Minnesota. Det är en
småländsk bonde, som dragit ditut, lockad av berättelserna om den underbara jorden, som inte
har några stenar. Slit och släp blir det ju därute också, men det är gott virke i den svenska
stammen. Det är en insats att vara stolt över, som svenskar gjort därute som nybyggare. De
ha fört med sig från sitt gamla land något av det som Amerika behövt bäst av allt och som
så få av dess andra immigranter kunnat bjuda — rotfastheten vid torvan. Det är en bit av
Sverige, som lever därute, odödligt och envist, och man väntar på en skildring därav, som kunde
på allvar införliva det med deras medvetande, som ännu bo kvar i Sverige — »gammellandet»
som, trots alla minnen av fattigdom och iiöd, för så många därute lever kvar med något av
skimret från barndomens värld. G—a L.

Richter, Erland. Kära släkten i U. S. A. Boh. 1923. 198 s. Nqa. 2:50.

En journalistiskt, kanske väl slängigt skriven skildring av Svensk-Amerika just för närvarande.
Materialet är en smula för oordnat utan någon översiktlig plan, men småningom går förf. i alla
fall igenom det viktigaste av intresse. Han talar om svensk-amerikanerna som tjänsteflickor,
som jordbrukare och i industrien, han redogör för den svensk-amerikanska, pressen, de kyrkliga


förhållandena, föreningslivet o. s. v. Man får av hans skildring samma intryck söm nästan
alltid av dem som på ort och ställe studerat de svensk-amerikanska förhållandena, att svenskarna
därute visserligen inte i den utsträckning, som man kanske kunnat vänta, kämpat sig fram till
absolut ledande ställningar och inflytande, men att de med sin rotfasthet vid den jord de en
gång fått i sina händer, med sin tekniska begåvning och sina solida egenskaper i övrigt i alla
fall höra till det mest efterlängtade immigrationsmaterialet. Det är också mycket gott och
sympatiskt, som förf. har att säga om »kära släkten i U. S. A.», och hans bok bör kunna ge
behållning åt deras anförvanter i det gamla landet, som begärligt söka efter alla tillfällen att
göra sig en bild av det liv, som så många av deras närmaste leva långt borta. G—a L.

Sefve, Ivar. Bolivianska strövtåg. A. V. C. 1923. 259 s. Ill. Nqd. 5:—.

Förf. berättar på ett ledigt och underhållande sätt om sina båda sydamerikanska resor.
Den bild han ger är ganska mångsidig och belyser politik, nyare historia, geografi och folkliv.
Som Bolivia mindre än flertalet sydamerikanska stater varit föremål för behandling på svenska
språket, utgör boken ett acceptabelt tillskott till litteraturen om dessa. Förf:s pedagogiska
förmåga — han är ju också skolrektor — kommer väl till pass vid framställningen av de
geologiska problem, som lockat honom ut, och tavlorna ur ett degenererat indianfolks liv äro gripna
ur verkligheten. Tyvärr fyller illustrationsmaterialet, huvudsakligen på grund av dålig
reproduktion, på intet sätt de fordringar man numera har rättighet att uppställa. C. S—g.

Strömbom, Sixten. Egyptisk vinter. Från en resa. Nst. 1923. 274 s.
Ill. Np. 18:—, inb. 20:50.

Denna reseskildring, som är ägnad både åt det moderna och det forntida Egypten, giver
en levande skildring av den moderna Nildalen, de berömda ruinställena med dess storartade
minnesmärken och den gammalegyptiska konsten, ej systematiskt utan så som de kommit
i författarens väg; särskilt bör den fina uppskattningen av den egyptiska konsten framhållas.
Man torde läsa den med större behållning än de flesta reseskildringar. Utstyrseln är förnäm,
illustrationerna talrika och utmärkta, tryckta som särskilda planschbilagor till texten. M. P. N.

Ulff, Gustaf. En långresa med korvetten Freja för omkring 30 år sedan.
W. & W. 1922. Ill., portr. 126 s. N. 4:—.

Är icke, som man möjligen skulle kunna tro, en skildring av det dagliga livet ombord på
en segelkorvett under långresa, utan innehåller väsentligen förf:s personliga minnen från en resa
av antytt slag i Medelhavet. Särskilt skildras besök i Konstantinopel, där Abdul Hamid då
ännu levde och regerade, och Egypten, vilka torde roa även andra än sjömansintresserade.
Enkelt och lättläst skriven, vårdad utstyrsel och ganska nätta små illustrationer; alltför speciell
för folkbiblioteken. S. S.

Wærn-Bugge, Elisabeth. Vila och vandringar i Södern. Sv. andelsf. 1921.
225 s. Ill. Ni. 6:—.

Om Italien ha ju även de bildade människor, som av ekonomiska och andra skäl fått
nöja sig med att resa i böcker, läst och lärt åtskilligt, och man tycker nästan, att man borde
kunna åtminstone de mest bekanta städerna och kända konstskatterna. Man märker emellertid
snart, huru man glömmer, och att repetitionen som alltid är studiernas moder. Nya
resebeskrivningar äro därför alltid på sin plats, och de ha därtill den fördelen, att man alltid har
intresse av att i sin stilla kammare få veta, hur det är just nu, även om det gäller en så
bekant sak som Lionardos Nattvard. Jag har därför funnit det nöjsamt att följa förf. till alla de
växlande lokaliteter, dit hon styrt kosan, vare sig det gällt Milanos dorn, Genuas rörliga
hamnliv, vandringar i Rivieran eller strövtåg och utfärder i Syditalien. Hon har föresatt sig att med
egna ögon och icke med några läromästares, vare sig resehandböcker, lärda verk eller andra.
se på allt, och om den subjektiviteten är ju endast gott att säga. Läsaren får ju ha sin tro,
vare sig den beror på autopsi eller ej. Hon skriver med en viss kläm, och en så målande,
konkret och drastisk skildring som av »bushålan Neapel» får man leta efter. Ibland kan
stilen dock bli vårdslös på ett sätt, som icke är tilltalande. Förf. låter t. ex. präster »fjantar
eller »schava» omkring, en hårfrisörska »dona i peruken på en ung skönhet», talar om »sluskar
av allra värsta »skoffan» eller om »flunsiga flickor med deras överdådiga luskastell». S. S.

Wikander, Ingeborg. Fem år i Kina. Sv. k. st. 1923. 312 s. Ill.,
portr. (Sv. kristl. studentrör. missionsskriftser. 18.) Noc. 5:15.

Arbetet sluter sig värdigt till raden av författarinnans föregående förträffliga orientskildringar.
Inom ramen av personliga upplevelser under fem års missionsverksamhet i Kina givas snabbt
och säkert tecknade skisser av kinesiskt vardagsliv och missionsarbetets villkor. Författarinnans
skarpa iakttagelseförmåga och goda skildringskonst ger läsaren nya synpunkter även på annars
välkända förhållanden. G. Lbrg.

Wikander, Ingeborg. Studier och bilder från det nya Kina. Sv. k. st. 1922.
426 s. Ill., portr., kart., litt. (Sv. kristl. stud. missionsskriftser. 17.) Noc. 8:25.

En anmälan om denna bok kan lämpligen ske genom en innehållsredogörelse. Först
skildras »Kinas tre regioner», buddhismen, taoismen, konfucianismen, av vilka den sistnämnda
behandlas bredast, medan den förstnämnda knappast är begriplig på grund av den
sammanträngda framställningen; den, som önskar nämare kännedom om den kinesiska buddhismen, har
ju många arbeten att välja på, och som ett exempel kan rekommenderas en nyutkommen norsk
bok, Kristian Schelderup, Der mennesker blir guder. — I ett följande kapitel ges en redig
översikt av det politiska händelseförloppet under den kinesiska republiken, vilken dock knappast
ger mera, än vad man kunnat inhämta genom uppmärksamt studium av tidningar och
tidskrifter. Jämte bilder från kinesiskt liv »innanför murarna» och av kinesiska personligheter
förekommer vidare en utredning av två politiskt-sociala företeelser i det nya Kina, den nationella
studentrörelsen och kvinnoemancipationen. Båda tecknas sympatiskt; man har dock svårt att
frigöra sig från en känsla av att de erbjuda svåra och stora vanskligheter, och förf. erkänner
själv, att den förra visat anarkiska tendenser. I avslutningskapitlet, »uppgifter för evangelisk
mission i våra dagars Kina», blir tonen stundom polemisk. Häröver får man icke förundra
sig; det gäller ju den ideella sak, för vilken förf. med stor självuppoffring kämpar.

Fröken W:s Kinastudier är icke en lättläst bok, men den innehåller många synpunkter och
ger klarhet i åtskilliga detaljer; så får man, utom vad som förut antytts, t. ex. en föreställning
om de kristnas ställning under nuvarande förhållanden, och man får veta, att kringströvande
soldathopar till icke ringa del äro skuld till anarkien i landet. S. S.

Viksten, Albert. Bland björnskyttar och sälfångare i Norra Ishavet. Tiden
1921. 144 s. Ill. Nsa. 4:25.

Ganska kraftiga och målande skildringar om duktiga karlar i hårt arbetsliv på ett fångstfartyg
och i spännande situationer under jakter bland isflaken eller under kamp mot dimma,
köld och hav. Slakt och blod höra ju till saken, men det verkar motbjudande ibland, och
man går till slut inte alldeles fri från en viss sympati för de argsinta isbjörnarna, när de lyckas
lista sig undan.

Av företalet att döma torde personerna vara något romantiserade eller åtminstone
tecknade som typer. Mycken saftig humor förekommer i skepparhistorierna, som krydda
berättelsen; det blandspråk, som lägges i de talandes mun, är ett försök till kompromiss mellan
skrift- och talspråk, som, förefaller det mig, skulle kunna gjorts bättre. S. S.

Österling, Anders. En fläkt av Indien. Skildringar från en orientresa
våren 1923. A. B. 1923. 187 s. Ill. Nob. 8:50.

Bokens styrka ligger i stilen, som befinner sig på det plan, man har anledning och rätt
att vänta. En geograf kan däremot icke göra anspråk på att finna mycket nytt i resebrev från
en sällskapsresa på några månader med den bundenhet i programmet, som en sådan måste
medföra, men han finner en »fläkt», mindre kanske av Indiens själ; som förf. ingalunda gör anspråk
på att ha fångat, men åtminstone så mycket mer av Indien just nu, som en reflekterande turist
på ett kortvarigt besök kan ge. En biblioteksbok är den egentligen icke, åtminstone icke på
grund av innehållet, snarare som prosabok, men för den som önskar studera ämnet, kan den
användas som komplement till den av förf. citerade Sten Konow (Bibl.-bl. 1923, s. 174) och
andra goda böcker. Goda illustrationer av fotografen Ellen Claeson, Uppsala. S. S.

Nc. Geografi: Sverige.

Andersson, Thor. Bullarbygdens avfolkning. Hallmans bokh., Uddevalla
1922. 112 s. Ill., kart. Ncf. 5:—.

I kommenterade statistiska tabeller uppvisar förf. befolkningsrörelsen inom området, så
långt tillbaka detta låter sig göra, och visar, hum stark folkminskningen varit sedan 1860-talet,
samt framhåller i samband härmed företeelsens orsaker. Därjämte innehåller arbetet en översikt
av bygdens geografiska förhållanden. S. S.

Brodin, Linus. Fryksdalens herrgårdar och bruk. D. 1. Förf., Karlstad
1923. 143 s. Ncv. 3:—.

Såsom jag i tidigare anmälningar (se t. ex. Bibl.-bl. 1923, s. 178) framhållit, är i Värmland
intresset för hembygdens äldre kultur och historia för närvarande mycket starkt och tager sig
uttryck i sammanslutningar eller publikationer av skilda slag. En gård av detta intresse, som
är värt allt erkännande och all uppmuntran, är det arbete om den genom Gösta Berlings saga
välbekanta bygd, vilket utkommit i en första del. Det är närmast en redogörelse för de olika
gårdarnas ägare, icke kulturskildringar, ehuru drag av sådana förekomma. Förf. har bedrivit
källforskningar och litteraturstudier samt antecknat lokaltradition och därmed åstadkommit en
uppslagsbok med en rikedom av personaluppgifter av värde och intresse, och det är att hoppas,
att såväl denna som följande delar av det prisbilliga arbetet finna vägen åtminstone till de
värmländska biblioteken. Förf. erkänner själv, att brister vidlåda hans kapitel, och det vore
orätt att förneka det. Ett par små exempel må anföras. På ett ställe återgiver förf. några i
ett latinskt brev i genitiv förekommande personnamn såsom namn, t. ex. Beronis Niclasson i
st. f. Bero. Hildebrand Uggla, som förf. icke har full visshet om, hade han lätt kunnat
identifiera i uppsatsen Släkten Uggla i En bok om Värmland, del II, där denne U. just nämnes som
ägare av Rottneros. Den på s. 75 återgivna traditionen om grevinnan på Apertin borde
kompletterats med den av E. Herlenius (i Värmland förr och nu 1920) gjorda utredningen. Över
huvud taget kan ett ingående studium av den rika litteraturen om Värmland på många punkter
komplettera och korrigera egna forskningar. S. S.

Bucht, Henning. Där svenskt och finskt mötas. Äldre bygdeanteckningar
från Tornedalen. Lb. 1923. 206 s. Ncx. 3:75.

En samling lokalhistoriska skisser från det äldre Haparanda och en del humoresker och
folklivsskildringar från Tornedalen, kryddade av en blid, litet gammaldags humor och fyllda av
varmhjärtad sympati för skildringarnas föremål. Torde vara av övervägande lokalt intresse. T. K.

Hallenborg, J. F. Inlands, Fräkne och Torpe härader genom tiderna. Några drag
ur deras historia. Hallmans bokh., Uddevalla 1923. 211 s. Ill., litt. Ncf. 5:—.

Efter en inledande översikt av Bohusläns geologiska, arkeologiska och tidigare historiska
förhållanden behandlar förf. utförligt i två avdelningar Inlands, Fräkne och Torpe härader med
deras särskilda socknar och redogör i några slutkapitel för de båda häradernas gemensamma
ekonomiska sammanslutningar. Särskilt för äldre tid vila de meddelade notiserna i huvudsak
på de kända standardverken av Holmberg, W. Berg, Skarstedt m. fl., i någon mån också
på domböcker och andra arkivalier. De historiska forskningarna äro ej så djupgående och
en strängare kritik i såväl den naturvetenskapliga som historiska delen hade nog varit önsklig.
Alldeles onödigt är t. ex. att återge Ödmans föråldrade etymologier för ortnamnen, så mycket
mer som en stor del av dessa nyligen behandlats i lätt tillgängliga arbeten av professor
Lindroth. Lantbruks- och skolförhållanden få en relativt fyllig behandling och vad som meddelas
därom är det som företrädesvis förtjänar beaktande i boken. B. M.

Kjöllerström, P. A. Socknar i Vestergötland. M. Ekeskogs bokh.,
Ulricehamn 1921. 73 s. Ncy. 1:—.

Från samma utgångspunkter som i sitt större arbete Westergötland såsom landskap (se
nedan) tar förf. här upp till behandling de kyrkliga förhållandena i Västergötland och söker
komma den från anglosachsiska länder importerade frikyrkligheten till livs. Han hinner dock
slunga sitt anatema även mot åtskilligt annat i nutiden som illa stämmer med hans ideal av
gammalt och fornt. B. M.

— —. Westergötland såsom landskap. M. Ekeskogs bokh., Ulricehamn 1919. 470 s. Ncy. 3:—.

Ett i en sällsynt stark känsla för hembygden bottnande, temperamentsfull inlägg mot
nystavning, nykterhetsväsen,liberalism, socialism, byrakratism och andra fruktansvärda följder av de till
vårt land inflyttade utlänningarnas överhandtagande inflytande. Förf. finner botemedlet mot detta
»plattsvenska», kring Mälardalen koncentrerande onda i att återge de gamla landskapen,
speciellt Västergötland, deras forna rang och betydelse och yrkar därför till en början på ett mera
intensivt arbete för utforskande av detta sitt eget landskaps språk och historia. Vad som
eventuellt kan vara av bestående värde i boken drunknar lätt bland de agitatoriska
överdrifterna. B. M.

Nerman, Birger. Det forntida Stockholm. Victor Petterson 1922. 51 s.
Ill. (Fören. f. sv. kulturhistoria böcker 3.) Ncd. 3:50.

Den kunnige arkeologen och sagoforskaren d:r Birger Nerman har i den föreliggande lilla
volymen dragit fram ungefär allt vad man vet om Stockholm under förhistorisk tid. En
redogörelse för fornfynd inom stadens område ger honom först tillfälle att uppdraga de stora
linjerna i den process, genom vilken platsen för den nuvarande staden småningom höjdes ur havet.
Den första bebyggelsen på de sålunda uppkomna öarna har bevisligen ägt rum redan mot slutet
av stenåldern. Den väsentliga delen av boken behandlar de två sagoepisoder, vilka, enligt
författarens åsikt, ursprungligen varit knutna till platsen för det nutida Stockholm: sagan om
kung Agne, som på Agnefit mördades av sin härtagna hustru och legenden om Olov den
heliges och hans flottas underbara räddning ur Mälaren och uppkomsten av »Stocksund»: som
lokalen för denna sägen heter hos Snorre. I båda fallen vill Nerman bakom den sägenbildande
fantasien se verkliga händelser, vilka han söker lokalisera. Slutligen ger han intressanta bidrag
till diskussionen om Stockholms uppkomst, såväl namnets som stadens. Den lilla boken är
ett gott bidrag till den stockholmska hembygdslitteraturen. E. K—n.

Tufvesson, Theodor. I kärra och karet genom gångna tider. Anteckningar.
Med klippta silhuetter av Oskar Antonsson. Framt. 1923. 143 s. Ncr. 5:—.

Ur arkivens och bibliotekens gömmor har förf. letat fram en hel del intressant material
om gamla hus och gårdar i Lund, om Almquist och Sturzenbecker, om de akademiska
stamgästerna på det Wahlbomska konditoriet m. m. lundensiskt. Det är speciellt för en lundabo
tilltalande interiörer. Därefter följa några trevliga bilder från Simrishamn och Ystad, från
folkskolans barndomsdagar och fädernas jul, från Karl Johans besök i sydösta Skåne samt "om
Reuterholms landsflykt och död. Ett försök att lösa gåtan vem som var den s. k. Ystadiadens
förf. har förf. även gjort. Synnerligen vackra silhuetter pryda boken. Speciellt för skånska
folkbibliotek torde boken vara att rekommendera. J. F.

Wisby genom konstnärsögon. Gle. bokh. [1923]. [60 pl.] (Små
landskapsböcker 1.) Nci. 2:—.

Härmed har påbörjats en ny serie med alldeles samma format och utstyrsel som samma
förlags välbekanta »Små konstböcker». Vart och ett av häftena i den tidigare serien
koncentrerades kring en svensk konstnär. I den nya har man i stället sammanfört reproduktioner av
konstverk med motiv från samma trakt. Början har gjorts med föreliggande Visbybok,
innehållande 60 utmärkta reproduktioner av äldre och nyare tavlor av ett 40-tal konstnärer,
börjande med Richard Berghs »Vision». Om serien håller vad det första häftet lovar, torde den
komma att fylla en uppgift och bör med vår tids stora hembygdsintresse kunna påräkna en
vidsträckt spridning. K. T.



O. Samhälls- och rättsvetenskap (med nationalekonomi och statistik).
Aldén, Gustav A[lfred]. Kommunal handbok för landsbygden. L. H. 1923.
628 s. Odce. Inb. 11:50.

Utgör i huvudsak ett sammanförande av några av A:s tidigare arbeten: Medborgarens bok
d. 2, Svensk kommunalkunskap (16 uppl., L. H. 1922, inb. 3:75) och d. 5, Medborgarens.

formulärbok (17 uppl., L. H. 1922, inb. 3:75) samt Sveriges kommunallagar [och] nya
kommunala skattelagarna (8 uppl. L. H. 1923, 4:75, inb. 5:75). Det nya, ett 70-tal sidor, är en
»kommunal minneslista» som inledning till volymen samt som avslutning en samling »Kommunala
prejudikat från regeringsrätten», innehållande ett kort referat av samtliga de 289 prejudikat av
intresse från kommunal synpunkt, som regeringsrätten avdömt från dess grundande år 1909 till
år 1922. Till sist ingår ett gemensamt register till hela bandet. Jämsides med N. Höjers i
lexikonform uppställda Kommunal uppslagsbok för land och stad (Bibl.-bl. 1922 s. 54) förtjänar
den att beaktas för bibliotekens samlingar av uppslagsböcker. K. T.

Alegård, Gustaf. Svensk befolkningsstatistik. A. B. 1923. 60 s. Litt.
(Verd. småskr. 263.) Oic. 1:—.

Broschyrens titel täcker knappast hela dess innehåll, som egentligen sönderfaller i tre
särskilda delar: förf. ger först en orienterande översikt över statistikens organisation, övergår sedan
till en framställning av dess viktigaste arbetsresultat (befolkningstillståndet och
befolkningsrörelsen i vårt land) samt avslutar arbetet med en redogörelse för de viktigaste
befolkningsteorierna. Sistnämnda ömtåliga kapitel förtjänar vitsord för en lovvärd objektivitet. Som en
detaljanmärkning borde kunna påpekas, att förf:s uttalande om socialisterna såsom Malthus'
motståndare är väl kategoriskt eller i varje fall lätt kan föranleda missförstånd. J—i.

Fürst, T[horvald]. Arbetarskydd och arbetarskyddslagstiftning. Eklund
1923. 103 s. (Folkets studiehandb. 13.) Ohae. 2:25.

Arbetet är, liksom övriga skrifter i samma serie, närmast avsett för studiecirklarna, men kan,
väl rekommenderas till studium för var och en, som genom sin levnadsställning har anledning
att intressera sig för de på arbetarskyddets område föreliggande samhällsproblemen. Förf:s
namn är en borgen för att arbetet i fråga om sakkunskap fyller de största krav, som inom
detta fack kunna uppställas. J—i.

Hansson, Sigfrid. Minnesskrift. Landsorganisationens första kvartsekel 1898—1923.
På uppdrag av landssekretariatet utarb. av Sigfrid Hansson. Tiden 1923.
309 s. Ill., portr. Ohai. 5:—.

En med porträtt, karikatyrer m. m. rikt illustrerad historik över den svenska landsorganisationens
utveckling och öden under en 25-årig genombrottstid. Det i förhållande till bokens
utstyrsel synnerligen låga priset bör göra arbetet åtkomligt även för bibliotek med begränsade
resurser. J—i.

— — Den svenska fackföreningsrörelsen. Tiden 1923. 335 s. Litt.
(Landsorganisationens skriftserie 9.) Ohai. 3:75.

Förf. har i detta arbete ytterligare utvidgat och fördjupat den framställning av den fackliga
arbetarrörelsen, som ingick i hans föregående år utgivna broschyr »Arbetarrörelsen i Sverige».
Såsom särskilt värdefullt må framhållas det med sakkunskap skrivna kapitlet om fackföreningarnas
arbetsmetoder, ett ämne, som förut ej torde varit på samma sätt ingående och översiktligt
behandlat i svensk litteratur. J—i.

Schalling, Erik. Den kyrkliga jordens rättsliga ställning i Sverige. En
rättshistorisk undersökning. Akademisk avhandling. A. & W. 1920. 233 s.
Litt. Oeak. 10:—.

Är en akademisk avhandling, som förf. försvarat vid Uppsala universitet för vinnande av
juridisk doktorsgrad. Ämnets behandling är sålunda strängt vetenskaplig och den bygger på
omfattande litteraturstudier och källforskningar, varom litteraturförteckningar, hänvisningar och
noter vittna. Då problemet om äganderätten till den kyrkliga jorden är mycket aktuellt i våra
dagar, bör det för dem, som hava att tillvarataga den ena eller den andra menighetens eller
korporationens intressen, vara av stort värde att hava tillgång till ett arbete som det föreliggande.
Dess införlivande med sockenbiblioteken har därför stora skäl för sig. A. Ö—n.

Olán, Eskil. Svenska brännvinets historia från Sten Stures dagar till husbehovsbränningens
slut. Fri. bokh. 1922. Ill., portr., litt. Ohi. 7:50.

En rikt illustrerad redogörelse för brännvinslagstiftning och dryckesseder, där förf. samlat
en hel del mer eller mindre intressanta notiser. Störst värde har skildringen av 1700-talet.
Redogörelsen för l800-talet är tämligen mager och förf. har ej tillräckligt beaktat, att frågan
om brännvinstillverkningen också varit en rent ekonomisk fråga. F. H.

Stavenow, Ludvig. Det adertonde århundradets parlamentarism i Sverige.
Lq. 1923. 32 s. (Upps. univ. årsskr. 1923. Progr. 1.) Occ. 1:—.

Frihetstidens »parlamentariska» statsskick är en ur historisk synpunkt ytterst intressant
produkt av svenska politiska erfarenheter och — åtminstone till en viss grad — svensk politisk
spekulation vid en tidpunkt, då inga ansatser till parlamentariskt styrelsesätt kunna spåras
utanför England, där urtypen för modern parlamentarism just då höll på att utvecklas. Prof.
Stavenows här föreliggande undersökning av 1700-talets svenska parlamentarism sysslar endast i
förbigående med de yttre formerna för frihetstidsförfattningen och förutsätter bl. a. av denna
grund en viss kunskap om statsskickets rättsliga natur (vunnen t. ex. genom Stavenows eget
lättlästa arbete Frihetstiden, W. & K. 1907, 2:50). Huvudintresset knyter sig i stället till förf:s
undersökning av den allmänna andan i frihetstidens svenska parlamentarism, sedd i jämförelse
med samtida engelska förhållanden samt hans framställning av orsakerna till den grundväsentliga
skillnaden — i Sverige en utveckling i riktning mot ständerenvälde, i England däremot en
kraftig regeringsmakt — och försöket att ställa ett horoskop för de möjligheter man kan spåra
till en utveckling av frihetstidsförfattningen i riktning mot »modern parlamentarism». Stavenows
hela syn på »frihetstidsparlamentarismen» är starkt kritisk.

Den allmänna regeln att ett studium av den tidigare historiska utvecklingen bidrager att
kasta ljus också över de aktuella förhållandena äger sin fulla tillämpning också på statskickets
område, och ej minst från denna synpunkt förtjänar Stavenows undersökning att beaktas av
alla dem, som äro intresserade för parlamentarismen och dess speciella förutsättningar i svensk
jordmån. Den mera teoretiskt intresserade hänvisas att vid sidan av S:s monografi ta del av
F. Lagerroths Frihetstidens författning (A. B. 1915, 15:—, se Bibl.-bl. 1917, s. 282), som
utgör ett värdefullt komplement till Stavenows grundläggande arbeten angående denna period, ej
minst därigenom att den utgår från en helt annan grundsyn på frihetstidens politiska liv än
Stavenows. K. T.



Q. Ekonomi.
Amilon, J[ohan] A[nders]. Skogsskötseln och dess förutsättningar. A. B.
1923. 574 s. Ill., litt. (Sv. jordbrukets bok. M 1.) Qf. 32:—.

Detta stora arbete tillhör serien »Svenska jordbruket bok». Det är uppdelat i tvenne
huvudavdelningar. Den första avhandlar på 162 sidor skogsbrukets och skogsskötselns
förutsättningar. Denna avdelning, som närmare redogör för skogsskötselns allmänna ekonomiska och
naturliga förutsättningar, är synnerligen intresseväckande och giver särskilt för icke fackmannen
en utmärkt och allmänbildande översikt.

Den andra huvuddelen om 389 sidor behandlar skogsodling, beståndsvård och skogens
naturliga föryngring. Denna del är också av stort värde, även om samma frågor översiktligare
och objektivare behandlas i Wahlgrens nedan recenserade handbok. Amilons bok är närmast
en läsebok, den första delen även för icke fackmän, Wahlgrens mera den vetenskapliga
handboken. Amilons bok syftar till en större publik och dess första del är särskilt ägnad härför.
Den vore förtjänt av vidsträckt spridning, men såväl omfånget som priset komma nog härvid
att verka återhållande. G. Sch.

Bussler, Edith. Hemträdgården. Praktisk handledning för den mindre trädgårdens
skötsel. Å. & Å. 1922. 140 s. Ill. (Å. & Å:s handböcker.) Qe. Inb. 4:—.

Behandlar trädgårdens anläggning, köksträdgården, fruktträdgården och prydnadsträdgården
med sina innehållsrika och detaljerade kapitel. Att prydnadsträdgården här mer än vanligt
uppmärksammats med både rosor, perenna växter och s. k. sommarblommor, är särskilt värdefullt och
välkommet. E. N.

Borgh, Anna. Hushållets bok. 3:D. 1, 2. Gie. 1923. Qca. 3:75, 5:75.

3. Matlagning: I. Smörgåsbords-, frukost-, lunch- och mellanrätter, charkuterivaror,
användning av matrester, svamprätter.

3. Matlagning: 2. Middagsrätter m. m.

En erfaren husmoder, som förstår att välja, kan säkert ha både nytta och nöje av dessa
kokböcker. För den mycket oerfarna samt för elevundervisning kan den däremot ej alls
rekommenderas. R. N.

Claesson, Ester. Trädgården. W. & W. 1923. 199 s. Ill. Qe. 10:—.

Av de tvenne avdelningar, varav denna bok består, Kort översikt av trädgårdskonstens historia
och Trädgårdens anläggning, är i synnerhet den sista sällsynt sakligt ingående och noggrant
behandlad. Som sällan tillförene behandlas här de förarbeten som krävas vid anläggningen av
en trädgård i större stil, park etc. Kapitelrubrikerna icke blott tala och lova — utan även
hålla och lära, exempelvis hur man skall anlägga »terrasser, vägar, gräsmattor, huvudentré,
uppfartsväg och gårdsplan, tennisplaner, klippträdgårdar, vattenpartier och alléer». Med skäl
kan därför detta sällsynt rikt och vackert illustrerade arbete också — som förf. själv säger
— anbefallas »till ledning vid undervisningen i trädgårdskonst vid trädgårdsskolor och andra
läroanstalter, där detta ämne förekommer». E. N.

Dokument rörande de äldre pappersbruken i Sverige. Utg. av Sune Ambrosiani.
Tisell 1923. 390 s. Ill. (Föreningen för svensk kulturhistoria böcker 1.) Qhi. 25:—.

Från privilegier, synehandlingar och värderingar, räkenskaper och andra affärshandlingar av
olika slag i enskilda och offentliga arkiv har doktor Ambrosiani samlat ett rikhaltigt och
mångsidigt material av stort värde för kännedomen om utvecklingen och tekniken vid de äldre
pappersbruken i Sverige, tillsammans något över ett tjugotal. Några beskrivningar över
fabrikationsmetoder och en av utgivaren uppgjord lista med förklaringar över termer från tillverkningen
vid handpappersbruken ha särskilt intresse, men annars kan naturligtvis en sådan
materialsamling som denna ur teknisk synpunkt endast ha en begränsad plats på folkbibliotekens
inköpslistor. Däremot kan påpekas och understrykas, att lokalhistorien här har ett beaktansvärt
bidrag särskilt för de orter, där pappersindustrien spelat en större eller mindre roll. B. M.

Gebhard, Hannes. Småbruket i Skandinavien. Fri. 1923. 336 s. Ill. Qd. 7:—.

Boken omfattar två delar: en första av statistiskt redogörande innehåll, avseende
jordbrukets utveckling i allmänhet i Danmark, Sverige, Norge och Finland och småbrukets ställning
och andel därvid; en andra med redogörelser för i de olika länderna vidtagna åtgärder till
småbrukets och småbrukarklassens höjande. Den mångsidiga och intresseväckande framställningen
lägger huvudvikten på de jämförande momenten och författarens strävan har varit att genom
belysning av det finska småbrukets ställning och åtgärderna för dess befrämjande mot
bakgrunden av de övriga nordiska ländernas förhållanden på området giva en kraftig impuls till
ytterligare ansträngningar inom sitt eget land. Den vakenhet han ådagalägger och den
oförskräckthet, varmed han drager konsekvenserna, även då de måste te sig mindre
tillfredsställande ur nationell ambitionssynpunkt, synas borga för att han bör vinna sitt syfte. Även för
oss svenskar är arbetet av stort intresse och värde, ty det ger en god översikt av vad som göres
hos oss för vårt mindre jordbruks utveckling — mot samma omfattande bakgrund. Särskilt är
det att rekommendera, att biblioteken i våra landskommuner lägga sig till med den i sitt slag
enastående boken. För våra lantmän bör det vara av särskilt intresse att taga del av, huru
deras yrkesbröder i grannländerna arbeta samt hur det arbetas för dem. — Det bör även
intressera dem att veta, att författaren är professor vid Helsingfors universitet, att han i sitt hemland
förvärvat sig hedersnamnet »Jordbrukskooperationens fader» och att han i två år under
krigstiden var Finlands lantbruksombud i de skandinaviska länderna. A. Ö—n.

Geete, Erik, o. Grinndal, Thorvald. Anvisningar i skogsbruk. Avsedd
för undervisning vid skogsvårdskurser, lantmannakurser och folkhögskolor samt till
hjälpreda för den mindre skogsägaren. På Kungl. domänstyrelsens uppdrag utarbetad.
Sv. skogsvårdsfören. 1923. 168 s. Ill. Qf. 3:25, inb. 4:—.

Denna kortfattade handbok är utarbetad på Domänstyrelsens uppdrag under redaktion av
professor Gunnar Schotte. Förutom de båda huvudförfattarna ha 6 kända fackmän även
bidragit med olika kapitel. Boken är avsedd för undervisning vid skogsvårdskurser, lantmannakurser
och folkhögskolor samt till hjälpreda för den mindre skogsägaren. Men den giver även för
den stora allmänheten en kort och översiktlig inblick i landets skogsbruk och dess betydelse.
Arbetet, som är synnerligen väl illustrerat med utmärkt väl belysande bilder, borde ej saknas i
något folk- eller skolbibliotek. G. Sch.

Holzhausen, Axel. Våra blomsterbalkonger. Huru de ordnas, skötas och
varmed de planteras. Medéns bokh. 1923. 40 s. Ill. Qe. 2:—.

Utvidgad, ny och förbättrad på grund av de erfarenheter åren sedan den första upplagan (1909)
gett, är denna lilla bok en ypperlig hjälp för dem som sommartid nödgas bo kvar i staden
och därför vilja bjuda naturen bo och fäste i sin närmaste närhet. Många och goda illustrationer
förtydliga ytterligare bokens innehåll: hur en balkongträdgård skall ordnas, vilka växter
där skola användas, hur dessa väl skola skötas och — icke minst viktigt — vilka
balkongväxter kunna uppdragas i hemmet. E. N.

Hornborg, Eirik. Segelsjöfartens historia. A. B. 1923. 4:o. 456 s. Ill. Qjd. 15:—.

Rektor Hornborg har förut gjort sig känd såsom författare till bl. a. romaner med motiv
ur sjölivet, en biografi över Cortes och en reseskildring från Oceanien. Det är ett ämne han
alltid intresserat sig för, som han nu tagit upp till behandling i hela dess vidd. Utvecklingen
från de arkeologiska tidernas och primitiva kulturernas enkla fartygstyper, den urholkade
trästammen och flotten, till de amerikanska klipperskeppen, som ännu vid mitten av 1800-talet
kunde med framgång tävla med ångarna, klarlägges omsorgsfullt. Betydelsen av navigeringens
hjälpmedel, lodet, seglingsbeskrivningen, sjökortet, kompassen, loggen o. s. v., för sjöfartens
utveckling uppvisas. Handelssjöfartens och sjökrigets gestaltning under olika skeden skildras
utförligt, livet ombord målas med klara färger och inte heller pojkårens hjältar, kapare och
sjörövare, förbigås. Helt kort skisseras de stora upptäckternas historia och slutligen ges en
antydan om sjöfartens betydelse för olika länders och tiders kultur.

Den klara och medryckande framställningen är genomgående vederhäftig och arbetet, som
saknar motsvarighet på svenskt språk, har sin givna plats i alla sjöstäders bibliotek; det torde
också kunna finna läsare litet varstans för övrigt. B. M.

Kokbok från Göteborgs skolkök. Pehrsson, Gbg 1923. 310 s. Qca. Inb. 3:—.

»Ett gott hem med enkla och sunda levnadsvanor är den bästa hjälpen i kampen för tillvaron»
— så är bokens måtto och regeln sympatiskt tillämpad på matlagningen följer å 300
sidor recept och anvisningar. I första hand en skolbok men lika användbar vid enkel
hemmatlagning för ej allt för drivna husmödrar. A. F.

Lantbruksveckan 1922, 1923. Handlingar till lantbruksveckan. Utg. av
lantbruksveckans styrelse. N. bokh. 1922, 23. Ill. Qd. 18:—, 15:—.

Dessa två samlingar »Handlingar till lantbruksveckan» äro de 12:te och 13:de i raden av
liknande publikationer. Innehållet utgöres av föredrag i olika till lanthushållningen hörande
ämnen, järnte i några fall de diskussionsinlägg som varit anknutna till föredragen. Då
lantbruksveckan, som hölls första gången 1911, utgör ett sammanförande till samma tid och plats av
de inom jordbruket verkande föreningarnas årsmöten, utfylld med ett par allmänna
sammankomster, följer härav, att Handlingar till lantbruksveckan är en samling akter rörande vad inom
modernäringen förehaves från år till år. De äro, dessa handlingar, en spegel av vad som »rör
sig i tiden» beträffande lanthushållningen, och det är därför varmt att rekommendera till våra
landsbygdsbibliotek, att de lägga sig till med fullständiga serier av dessa aktsamlingar, ty
därigenom kunna dessa komma till den nytta som de med hänsyn till sitt f. n. aktuella och
sitt för framtiden historiska värde hava förutsättning att bliva. A. Ö—n.

Lantmannens uppslagsbok. Under medverkan av talrika fackmän red. av
H. Juhlin-Dannfelt. Nst. 1923. 1232 s. Ill. Qd. Inb. 46:50.


Detta verk utgör ett värdefullt tillskott till vår lantbrukslitteratur och det fyller en plats,
som, sedan ett av prof. Juhlin-Dannfelt år 1886 utgivet liknande arbete, »Jordbrukarens
handlexikon», blivit föråldrat och utgånget, var i behov av att fyllas. Utom av professor Dannfelt,
som varit redaktör och huvud författare, hava uppsatser författats av ett 35-tal av våra främsta
författare på jordbruksgeologiens, jordbrukskemiens, jordbruksbakteriologiens, jordbruksteknikens,
jordbruksekonomiens, växtodlingens, husdjursskötselns, veterinärkunskapens, mejerihanteringens,
trädgårdsskötselns, skogsskötselns, maskin- och redskapslärans, byggnadslärans, fiskets m. fl. gebit,
och alla dessa grenar äro sålunda företrädda av alfabetiskt ordnade, längre och kortare artiklar, och
det synes anmälaren, att vederbörande lyckats träffa det lämpliga vid avvägandet av den grad av
fullständighet och omständiglighet, som härvidlag var att åstunda. — För de jordbrukare, som ej haft
tillfälle idka djupare studier i lanthushållningens olika grenar, bör det vara tilltalande att finna allt
väsentligt nytt och gammalt i kunskapsväg, varav de i sin dagliga gärning hava behov,lättillgängligt
sammanfört i en uppslagsbok som den föreliggande. Lantmannens uppslagsbok förtjänar därför att
beredas rum på lantmännens bokhyllor, men då priset — utan att i och för sig vara oskäligt
högt — möjligen kan lägga hinder i vägen för att detta mera allmänt skall bliva fallet, så är
det av så mycket större betydelse, att våra landsortsbibliotek icke försumma att införliva
föreliggande verk med sina boksamlingar. A. Ö—n.

Londen, Ax. Fr. Skildringar och rön från nordiska jakter. Å. & Å. 1923.
331 s. Qga. 3:75.

I förf:s hemland (Finland) ha två stora band utkommit av hans hand och under ovanstående
titel. I den allt omfångsrikare jaktlitteraturen intar detta arbete en framstående plats. Förf.
hör till de sympatiska jägare och naturvänner, för vilka strapatseran det i skog och mark,
studerandet av de vilda djurens levnadssätt och vanor betyder långt mera än själva jagandet. Därför
får man ofta i hans böcker följa honom på de intressantaste färder, som sluta negativt ur
jagandets synpunkt, men som ha mycket att lara i fråga om sparandets konst eller beräknandet av
djurens handlingssätt. För övrigt är det ganska sällan man numera får ingående upplysningar
om jakt på sådant villebråd som varg, lo och mård. Och härom har förf. mycket att förtälja.
Jag tvekar icke att sätta Londens bok som den bästa jägarbok, som utkommit på mycket länge.
För jägare är den med sina råd mycket värdefull och för friluftsmänniskor tilltalande för de friska
naturskildringarna från Finlands obygder. Boken passar utmärkt i folkbiblioteken. J. F.

Lundén, Ossian. Hem trädgårdens arbetskalender. 2 uppl. A. B. 1922.
121 s. Qe. 3:25.

En god rådgivare för icke-fackmannen, som dock vill sköta sin trädgård, så att allt blir
utfört i rätt tid och intet arbete försummat. Just formen av minneslista kompletterar bra andra
befintliga trädgårdsböcker. A. F.

Nanneson, Ludvig. Jordbruksekonomiska förhållanden i Nordamerika.
Anteckningar från en sommaren 1921 företagen studieresa. Sv. allm.
lantbrukssällsk. 1922. 110 s. Ill. Qd. 2:—.

En läsvärd ekonomiskt väckande framställning av vad man inom Nordamerika (Förenta
staterna och Canada) kan inhämta till lärdom för svenska jordbrukare på jordbruksekonomiens
områden. Författarens förtrogenhet med våra förhållanden på ifrågavarande gebit, hans öppna
blick för såväl de stora dragen som detaljerna och hans förmåga att i lättläst och klarläggande
form meddela sina iakttagelser och synpunkter göra det till ett nöje att taga del av de nyttiga
lärdomarna. Broschyren lämpar sig väl till inköp av landsortsbiblioteken. A. Ö—n.

Den mindre jordbrukarens handbok. (Omsl.: Odlarbiblioteket.) H. 1—50.
Sv. andelsf. 1915—17. Ill. Qd. à 0:75, inb. i 4 bd à 7:50, inb. tills. 28:—.

Av föreliggande verk hava vissa häften tidigare anmälts i Biblioteksbladet. Arbetet
föreligger numera i avslutat skick och vi vilja fästa landsortsbibliotekens uppmärksamhet på
detsamma. Med sina av fackmän utarbetade populärt hållna, begränsade framställningar — i femtio
självständiga häften — rörande snart sagt alla grenar av jordbruket, trädgårdsskötseln,
skogsskötseln och husdjursskötseln lämpar det sig såsom läsning för de breda lagren av
landsbygdsbefolkningen. Även om hemmen och deras vard, om hemslöjden, om barnen i
jordbrukarehemmen, om jordbrukarens läsning m. m. finnas särskilda uppsatser; fruktodling,
blomsterodling, biskötsel m. fl. liknande binäringsgrenar äro ävenledes ihågkomna. Om biblioteken

bidraga till handbokens spridning, skall detta säkert medföra, att densamma även finner vägen till
månget lantmannahem, där den kunde bli till nytta både för gamla och unga. A. Ö—n.

Nordqvist, Osc[ar], Sötvattensfiske och fiskodling. Under medverkan av
Gunnar Alm [m. fl.]. A. B. 1922. 824 s. Ill., litt. (Sv. jordbrukets bok.) Qgb. 52:—.

Den brett lagda framställning av sötvattensfiskets olika sidor, som ansetts böra ingå
som ett led i det omfattande handboksarbetet »Jordbrukets bok», fyller en kännbar brist i vår
litteratur. Först under de båda sista årtiondena hava de många, delvis mycket komplicerade
problem, som sötvattensfisket och fiskodlingen innesluta, inom vårt land nått fram till
vetenskaplig behandling. Det nu utkomna verkets huvudredaktör, byråchefen Osc. Nordqvist, kan
med rätta betecknas såsom dessa forskningars grundläggare hos oss, och det utgör under sådana
förhållanden en välförtjänt heder, att den av honom med 14 medarbetare utgivna handboken
utgör den mest omfattande som för närvarande finnes på något språk. Till belysande av
innehållets rikhaltighet må det vara tillfyllest att nämna de olika huvudkapitlen: Sveriges sjöar och
floder, Sveriges sötvattensfiskar, deras liv och existensförhållanden, Sötvattnets produktionsbiologi,
Sötvattensfiske, Åtgärder för fiskets skyddande och förbättrande, Kräftan och kräftfisket,
Dammhushållning, Fiskarnas sjukdomar, Handeln med och konserveringen av sötvattensfisk i Sverige.
Framställningen beaktar givetvis genomgående vetenskapens och teknikens nyaste landvinningar.
En omfattande litteraturförteckning samt sakregister avsluta arbetet. För de större biblioteken
liksom särskilt för lantmanna- och folkhögskolorna torde handboken bli till betydande gagn. W. B.

Raab, Sten. Från småländska jaktstigar. Ungdomsminnen. Å. & Å. 1923.
266 s. Qga. 5:50.

Boken är ett gott exempel på hur en jaktbok icke skall skrivas. En hel del ovidkommande,
mer och mindre dumma historier, som möjligen kunna tänkas berättade i ett enklare
jaktsällskap, ha tagits med; svordomar förekomma till överflöd och slaktsupen spelar en alltför
stor roll. Detta är skada, ty förf. har tvivelsutan en god blick för naturen och livet i skogarna
och borde kunna skriva väsentligt bättre. I folkbiblioteken bör boken icke finnas. J. F.

Sjögren, Ch[arles]. Holländska Indien. Orienterande handbok för svenska
affärsmän. Sv. allm. exportfören. 1922. 216 s. Ill., kart., litt. Qb. Inb. 9:—.

Få geografiska arbeten finnas, vilka på svenska samt från svensk synpunkt avse att ge
handelns folk eller en för handel intresserad allmänhet kunskap om ett visst land eller en viss del
av jordytan. Detta arbete om Holländska Indien — företrädesvis Java — fyller härutinnan ett
verkligt behov. Som förebild har författaren haft Erik Nylanders utmärkta handbok om
Levantens handelsförhållanden, och liksom denna är det närmast skrivet som en »Kommersiell
Bædeker». O. J—n.

Skovlund-Johansen, Chr. Kaktus, dess odling och skötsel. Övs. fr. da. av
Th. Stålheim. Trädgårdsbladets förl., Uddevalla 1923. 32 s. Ill. Qe. 1:50.

En liten, men rikt illustrerad och behändig bok för kaktusvänner med uppgift på de
kaktusarter, som finnas, helst och lättast böra odlas och mest framgångsrikt skötas samt sättet
härför. E. N.

Wahlgren, A[nders]. Skogsskötsel. Handledning vid uppdragande, vård och
föryngring av skog. 2  uppl. Nst. 1922. 732 s. Ill. Qf. 22:50, inb. 25:—.

År 1914 utkom detta stora standardverk rörande skogsskötseln. Redan 7 år senare var det
nödvändigt utgiva ny upplaga, vilket tydligt visar det nutida Sveriges stora intresse för skogens
vard och för skogslitteratur. I den nya upplagan har inarbetats det huvudsakligt nya rörande
skogens skötsel, som genom undersökningar konstaterats de sista åren.

Den nya upplagan erbjuder liksom den första en monumental samling vetande, som är framställt
synnerligen objektivt och översiktligt. En förträfflig handbok och ett utmärkt
uppslagsverk. G. Sch.

Wenström, Kerstin. Husmoderns rådgivare. 2 uppl. B. W. 1923. 398 s.
Ill. Qca. Inb. 7:50.

Boken tillhör serien handböcker för hemmet. En i hushållsarbete obevandrad person skall
säkert finna en god vän i Husmoderns rådgivare. Redigt uppställd, med trevliga illustrationer,
är den en uppslagsbok, som man lätt finner sig hemmastadd i. R. N.



R. Gymnastik, sport, lek och spel.
Förhandlingar och föredrag vid den nordiska kongressen för skolungdomens
fysiska fostran i Stockholm den 5—7 september 1921 anordnad av Sveriges skolungdoms
gymnastik- o. idrottsförbund. Nord. idrottsliv 1922. 112 s. R.

Sammanfattningen av dessa föredrag har måhända sitt största värde däri, att de giva en
ganska klar bild av den fysiska fostrans ställning i de 4 nordiska länderna varjämte vissa
aktuella problem inom fysisk fostran blivit mera utförligt belysta. A—e H—m.

Lilie, Einar, o. Malmgren, G. Skolidrottsboken. Handledning för lärare
och elever. Sv. andelsf. 1922. 218 s. Ill. Rb. 4:25.

Med denna skolidrottsbok ha författarna försökt åstadkomma en handledning för både lärare
och elever, däri en sund och allsidig skolidrott uppskisserats. Praktiska råd och instruktiva
bilder i mängd förhöja bokens otvivelaktiga värde och den kan i främsta hand rekommenderas till
alla skolbibliotek, där den näppeligen bör saknas. Kort vägledning lämnas i fri idrott och all
slags vinteridrott och därjämte i simning, terrängövningar och friluftslekar. A—e H—m.

Utredning angående statsunderstöd för idrottens främjande avgiven av
tillkallade sakkunniga. [Eckl.-dep.] 1922. 124 s. Kart. (Statens offentl. utredn.
1922:8.) Rb. 2:—.

En historisk och ekonomisk utredning av den frivilliga svenska idrottens utveckling med
de sakkunnigas motivering för och förslag till fortsatt statsunderstöd åt idrotten. Utredningen
företer i vissa hänseenden anmärkningsvärda luckor och även sakkunnigas förslag har uppväckt
livlig diskussion. A—e H—m.

Stabell, Halldis. Kroppens renässans. W. & W. 1923. 106 s. Ill. R. 5:—.

En reklamskrift för ett, så som det här framställts, knappast ens kvasivetenskapligt system
för »kroppskultur». Ett försök att med fraser och på måfå medtagna vetenskapliga glosor söka
dupera den kvinnliga läsekrets, för vilken boken avses. Ett antal vackra bilder av bl. a. antika
konstverk draga lyckligtvis bort huvudintresset från texten, det rena pekoralet. A—e H—m.

Större friluftslekar. Regler utg. av Svenska lekförbundets arbetsutskott
genom Arvid A. Karlsson. B. & B. 1923. 78 s. Ill. (Sv. lekförb:s
bok-ser. 1.) Re. 1:50.

Med systematiskt uppställda och i regelform utarbetade beskrivningar av våra viktigaste
lekformer utgör denna lilla bok den måhända hittills bästa handledningen för varje ledare av
friluftslekar, då den mer än hittillsvarande lekböcker behandlat de många tvistiga situationer,
som kunna uppstå under leken och som fordra ledarens raska ingripande. Med hänsyn till
lekens vidgade betydelse i vår fysiska fostran bör boken inte saknas i något skolbibliotek. A—e H—m.



S. Krigsväsen.
Hellsten, Nils E[rik]. Vägledning vid undervisning i florettfäktning med
avdelning. B. & B. 1922. 146 s. Ill. Sd. Inb. 4:75.

Denna vägledning för lärare i fäktning är ett försök att föra fäktning med skolungdom ut
ur den slentrian och försumpning, vari denna vår första »skolidrott» f. n. onekligen befinner sig
Trots otvivelaktiga förtjänster har väl dock detta arbete näppeligen möjlighet övertyga om
fäktningens betydelse som skolidrott framför vare sig vinteridrott eller fri idrott. A—e H—m.




U. Naturvetenskap.
Böving-Petersen, J. O. Djuphavsforskning under ett halvt århundrade. Från
»Challenger» till »Dana» 1872—1922. Till svenska [fr. da.] av Robert Larsson.
A. B. 1923. 49 s. Ill., litt. (Verd. småskr. 277.) Ubb. 0:75.

Meddelar brottstycken ur djuphavsforkningens historia och metoder samt lämnar i populär
form några belysande exempel på viktiga vetenskapliga resultat. W. B.

Halden, Bertil E[riksson]. Svenska jordarter. Teknol. handelsför. 1923.
144 s. Ill., kart. (Teknologernas handelsförenings publikationer 53, serie A,
21.) Udc. 6:—.

Läran om jordarterna är ingalunda lätt ätt få bukt med, helst som den f. n. icke är så
särdeles stabil. Många vetenskapsmän, äldre och yngre, sysselsätta sig med dess fördjupande
och ytterligare utformande, och vi begåvas, synes det anmälaren, snarare med för många än
med för få »system» för jordarternas indelning och bestämmande. — I föreliggande arbete
lämnas god vägledning åt den, som vill söka sätta sig in i frågan ur såväl teoretisk som praktisk
synpunkt. Där redogöres för jordarternas allmänna natur och kännetecken; några allmänna
egenskaper hos jordarterna, betingade av deras uppkomstsätt; jordarternas indelning (systematik);
de viktigaste svenska jordarternas natur, förekomstsätt, utseende, egenskaper, utbredning m. m.,
varjämte anvisningar lämnas för bestämning av de naturliga jordarterna.

Då åkerjorden är det råmaterial, som lantmannen främst har att arbeta med, ligger det i
sakens natur, att en god kännedom om detta material är en av förutsättningarna för att han
skall lyckas i sitt arbete. Det som föreliggande bok har att meddela, är därför av verklig
betydelse för vår åkerjords brukare, och boken förtjänar därför bl. a. att anskaffas av våra
landsortsbibliotek. A. Ö—n.

Henriksson, J. Vartill våra växter duga. B. & B. 1923. 220 s.
(Praktiska handb. 7.) Uf. 4:25.

En sammanställning av vad vi veta om våra växters nytta av den kände specialisten på
medicinalväxtodling, rektor H. Framställningen har till stor del enbart kulturhistoriskt intresse,
om ock sådana gamla metoder som t. ex. växtfärgning upplevt en renässans. En mängd
tvivelaktiga huskurer, som fordom gjorde otaliga vilda växter »nyttiga», ha — dessbättre, kan man
väl säga — kommit ur bruk. Pläderandet mot onödig import av droger kan endast vinna gillande.
Däremot är det väl osäkert, om kvickrotens eller maskrosens av förf. starkt framhållna goda
egenskaper kunna skaffa dessa farliga ogräs någon allmännare sympati.

Utom latinska namn förekomma talrika skandinaviska och finska. Valet är ibland något
egendomligt, t. ex. korskål, pirk och skarpöga ss. svenska huvudnamn för resp. svalört,
mansblod el. Johannisört och smörblomma: de förra torde vara så gott som okända. Detta hindrar
naturligtvis ej, att boken med sina många recept på maträtter, färgningsmedel och huskurer är
av intresse för våra folkbibliotek. C. S—g.

Johannsen, W[ilhelm]. Biologi. Drag ur de biologiska vetenskapernas utveckling
under det nittonde århundradet. Övs. [fr. da.] av Robert Larsson. Nst.
1923. 206 s. Ill. (Det nittonde århundradet.) Ue. 7:50.

Få om ens någon av Skandinaviens samtida biologer torde besitta så stora förutsättningar
som Wilhelm Johannsen att ge en samlad framställning av de biologiska vetenskapernas rika
och mångsidiga utveckling under det senaste århundradet. Uppgiften har också lösts på ett i
allo förträffligt sätt. Framställningen har samlats kring centrala problem, vilka ställts i
historiskkritisk belysning. Samtidigt haf förf. nedlagt mycken omsorg på att åt arbetet giva en form,
som gör det lätt tillgängligt även för en icke fackutbildad läsekrets. Och bokens författare är
icke blott en banbrytande genial forskare, vars undersökningar länkat ärftlighetsvetenskapen in
på nya banor, han äger tillika en konstnärs herravälde över språk och stil. Måhända har
härutinnan oundvikligt något gått förlorat vid översättningen, ehuru denna med känd skicklighet
utförts av Robert Larsson. Det föreliggande arbetets stora allmänbildningsvärde är en
tillräcklig anledning för dess tillhandahållande i bibliotek av olika karaktär. W. B.

Lindqvist, L. Med öppna ögon och tysta fjät. Syner och minnen från ett
långt och lyckligt samliv med naturen. Lb. 1923. 205 s. Ue. 3:—.

Förf. är en 70-års man, som fört »ett långt och lyckligt samliv med naturen», och sona nu
vill ge sina medmänniskor del av sina intryck. Detta gör han på ett stillfärdigt och
anspråkslöst sätt, och en mängd både skarpa och goda iakttagelser ur däggdjurens, fåglarnas och
insekternas liv har han att meddela. Det lyriska inslaget i boken kunde saklöst varit borta, och en
och annan detalj synes väl obetydlig för att förtjäna att ha blivit medtagen. Boken kan med
nöje rekommenderas till folkbiblioteken, där den kan vara till trevnad för både unga och gamla.
natur- och djurvänner. J. F.

Wilhelm, [sv. prins]. Vid vattenhålen. Bilder ur Afrikas djurliv. Tisell 1923.
118 s. Ill. Ugdp. 13:50, inb. 18:—.

De bilder ur Afrikas djurliv, till vilka prins Wilhelms senaste expedition lämnat materialet
och som nu samlats i en vackert utstyrd volym, göra både »tecknaren» och författaren all heder.
Fotografierna äro omsorgsfullt valda samt skänka en biologiskt mycket god föreställning om den
afrikanska faunans karakteristiska element och om skilda miljöförhållanden. De kortfattade,
orienterande skildringarna, vilka andas en uppriktig kärlek till den fredliga kamerajakten, röja
både ett skarpt öga och en betydande förmåga att träffande och levande skildra det iakttagna. W. B.



V. Medicin.
Andreen-Svedberg, Andrea. Om njursjukdomar. Med en inledande orientering
över njurarnas byggnad och normala verksamhet. W. & W. 1923. 77 s. Vek. 2:25.

Efter en kortare framställning av njurens byggnad samt funktionen hos dess olika delar
övergår förf. till en redogörelse över de olika sjukdomsformer, som fordom sammanfattades under
benämningen »äggvitesjuka», men vid närmare analys visat sig vara av rätt så olika art. J. B.

Aschan, Ossian. Den åldrande kroppens vard. Synpunkter och iakttagelser.
A. B. 1923. 60 s. (Håll dig frisk 9.) Vna. 1:50.

Förf:s motto »Vår kropp påkallar omvårdnad. Använd därtill minst 1/2 timme dagligen»
visar tydligt begränsningen av bokens värde. För den, som har tillräckligt tid, krafter och
utrymme innehåller boken en hel del nyttiga råd och praktiska vinkar. Författarens tal om vin och
öl saknar dock all vetenskaplig grund. J. B.

Broman, Ivar, o. Thulin, J[osef] G[ottfrid]. Kortfattad anatomi och
fysiologi för seminarier samt för instruktörs- och repetitionskurser i gymnastik. Gle.
1923. 81 s. Ill. (Sv. gymnastikförb. bokser. 9.) V. 2:—.

Av major Thulins i stort anlagda Lärobok i gymnastik har nu utkommit en synnerligen
innehållsrik sammanfattning av det viktigaste i spec. anatomi, som kan vara av betydelse for
varje ledare av gymnastik. Klart belysande bilder underlätta studiet i hög grad. Den
fysiologiska delen bygger huvudsakligen på dansken Lindhardts bekanta »Gymnastikteori». A—e H—m.

Burgerstein, Leo. Skolhygien. Till sv. av Georg Brandeli. A. V. C. 1923.
132 s. Vnb. Inb. 3:—.

Förf. är en av Europas främsta experter på skolhygienens område. En psykolog kan visserligen
någon enda gång vilja anmärka mot någon detalj i boken, t. ex. då förf. låter tröttheten
endast bero på avfallsprodukter vid ämnesomsättningen. Sådana anmärkningar träffa emellertid
endast detaljer, som i förhållande till bokens allmänna framställning äro utan betydelse. Ett
ur rent skolhygienisk synpunkt utmärkt arbete. A. H-r.

Kræmer, Vera von. Coué och vårt dagliga liv En vallfart till kliniken i
Nancy. W. & W. 1923. 121 s. Vmf. 3:—.

Såväl den stora mängden böcker om Couéismen som »systemen» »Pelman» och »Friman»
och de mera primitiva böckerna om »konsten att bliva energisk» och dylikt visa hän på en
glädjande insikt och strävan hos nutidsmänniskan efter vad Knut Kjellberg benämnde
»själskultur». Liksom nutidsmänniskans insikt i allmänhet på detta område yttrar sig i ett oklart
missnöje med den egna personligheten och de till buds stående medlen till densammas
förbättrande såväl i intellektuellt som etiskt och mera allmänt emotionellt hänseende, så vidlåder
alla de nya »systemen», så väl de nämnda som de ännu ej översatta av Cabot, Kitson, Putnam
m. fl., samma ofullkomligheter: ensidighet och egocentricitet samt en viss oklarhet. Något
väsentligt nytt över 90-talets värdefulla böcker om viljans och jagets fostran av Payot, Dubois,.
Lévy, Ribot m. fl. är det ej, formen är däremot ny. Alla, som äro framsprungna från en
verkligen insiktsfull och varmt kännande om ansvaret i sitt kall övertygad författare, sträva åt samma
håll och böra läsas så, att man tar fasta på det värdefulla, söker fatta detsamma och tillämpa
detta på sig själv — ej på sin omgivning — samt ej gör som en svensk kritiker av en tidigare
Couébok: förlöjligar en del oväsentligheter och glömmer det väsentliga. Tankegången och
strävandena i ovannämnda böcker, hur olika de än synas vid första ögonkastet, är dock liksom en
del praktiska vinkar gemensamma. Ett undantag gäller de icke omnämnda böckerna i
psykomystik, som samtidigt överflygla bokmarknaden: hypnos, magnetism, psykoanalys i dess
dogmatiska form etc. Dels det allmänna behovet, dels Coués egen personlighet, vars intryck utbredes
i allt vidare kretsar av hans lärjungar, synes vara anledning till »couéismens» popularitet i
Sverige. Något universalrecept på psykisk hygien är den ej, men den innehåller många
värdefulla sanningar i en tilltalande och fattbar form. Av alla svenska Couéböcker är ovannämnda
en bland de allra trevligaste och bästa. J. B.

Wendt, Georg von. Magrao eller fetma? En studie av våra födoämnens
inverkan på kroppsvikten. Å. & Å. 1923. 168 s. Ill. Ve. 3:50.

Denna bok utgör innehållet i författarens mycket uppmärksammade föredrag. Utom för
för dem, som av en eller annan anledning anse sig böra magra, har boken ett stort intresse
för en var, som intresserar sig för näringsfrågor och detta genom att tabellerna över
näringsvärdet ej innehålla enbart de teoretiska kalorierna utan innehålla även uppgifter om
smältbarhet, vitaminhalt o. d. Förf. varnar för avmagring annat än efter läkareordination. J. B.

Wernstedt, Wilh[elm]. Våra småttingars stärkande, härdning och uppfostran. Uppfödningen,
bakterierna, väder och vind, uppfostran. W. & W. 1923. 32 s. Vh. 1:—.

Den första avdelningen behandlar spädbarnsuppfödningen och innehåller detsamma som
alla dessa otaliga böcker, som redan finnas pä området. Men den senare delen behandlar bl. a.
smitta, »förkylning», »härdning» på ett kortfattat och till eftertanke väckande sätt, samt kan i
lycklig olikhet med flertalet andra barnavårdsböcker även äga sin tillämpning och
tillgodogöras även i de enkla och fattiga hemmen, som dock utgöra det stora flertalet.J. B.

Wirgin, Germund. Yrkeshygien med särskild hänsyn till tuberkulosen såsom
yrkessjukdom. Sv. nationalfören. mot tuberkulos 1923. 59 s. Ill. (Meddelande
från Sv. nationalfören. mot tuberkulos 16.) Vnb. 0:40.

En liten kortfattad med instruktiva planscher försedd upplysnings- och agitationsskrift, som
väl försvarar en plats i varje väntsal och på varje bokhylla, där plats finnes för social
litteratur. J. B.



u. Böcker för barn och ungdom.
Isberg, Hagb[ard]. Barnet, av vilket man väntade något stort. En årgång barnpredikningar
över de gamla evangelietexterna. Diak. 1923. 368 s. uCi. 6:75, inb. 8:—.

Kyrkoherde Isberg i Malmö Caroli kan konsten att tala till barn. Han är åskådlig och
livfull. Han är kort och enkel. Han rör sig inom den värld med vilket barnet är förtroget.
Han är mer angelägen om att ge en enda sak så, att den kan bli barnets inre egendom och
sätta frukt i dess liv, än att meddela kunskap om mångahanda och om det som ligger över



barnets horisont. Förf. får i dessa predikningar tillfälle att ge ett prov på utförandet av det
program han framställt i sin lilla skrift »Bland barnen i söndagsskolan, några psykologiska och
metodiska synpunkter» (Diak. 1922, 52 s., 1:25). E. E—m.



TIDSKRIFTSÖVERSIKT 1923.
(Innehåller förteckning över uppsatser i några viktigare allmänna tidskrifter och årsböcker. —
Använda förkortningar: A. f. A. = Almanack för alla, F. = Forum, F. K. = Folkkalendern,
N. Sv. = Det nya Sverige, N. T. = Nordisk tidskrift, N. Å. = Nordens årsbok, O. o. B. = Ord
och bild, Sv. K. = Svenska kalendern, Sv. T. = Svensk tidskrift, T. = Tiden, T. K. = Tidens
kalender, V. T. = Vår tid.)

A. Bok- och biblioteksväsen.

Jacobson, G. P. A. Norstedt & Söners 100-årsjubileum. (A. f. A. s. 97—100.)
Roxendorff, T. Tidningstryckning. (Sv. K. s. 254—261.)
[Walde, O.] Viktigare nyutkommen litteratur okt. 1922—sept. 1923. (Sv. K. s. 231—240.)

B. Skrifter av allmänt och blandat innehåll.

Karling, T. Jubileumsutställningen i Göteborg 1923. (A. f. A. s. 167—174.)
Langlet, V. Hur redigeras en stor daglig tidning? (Sv. K. s. 245—253.)

C. Religion.

Hildén, K. Shamaner i Central-Asien. (O. o. B. s. 141—145.)
Nilsson, M. P:n. Herakles. (N. T. s. 119—126.)
Rohtlieb, C. Statskyrkans decentralisering. (F. s. 163—166.)

D. Filosofi.

Anderson, A. En svensk filosof om rums- och tidsbestämningarnas relativitet [Adolf Phalén]. (N. T. s. 127—139.)
Gustavson, J. Österland och Västerland [H. Keyserling]. (N. Sv. s. 115—122.)
Håkansson, J. A. En katolsk religionsfilosof [Max Scheler], (N. Sv. s. 396—406.)
Logren, E. Konservatism och esteticism. (N. Sv. s. 456—464.)
Mann, T. Ockulta upplevelser. (O. o. B. s. 575—592.)
Nachmanson, E. Hermann Diels. (O. o. B. s. 201—212.)
Nordstrom, L. Det sociala jaget. (F. s. 291—305, 361—373.)

E. Uppfostran och undervisning.

Danell, G. Svenskt bildningsarbete i Estland under 1600-talet. (O. o. B. s. 625—633.)
Forssell, G. Latinskolan och »den klassiska bildningen». (F. s. 225—236.)
Haralds, H. Vetenskap och publicistik [ang. behandlingen av befordringsfrågor vid universiteten]. (N. Sv. s. 166—170.)
Johansson, A. Kristidsproblem inom religionsundervisningen. (N. Sv. s. 193—205.)

Laurin, P. G. Skolreformproblemet. (F. s. 34—48.)
Mogård, B. Samhället och ungdomskriminaliteten. (T. s. 141—152.)
Olsson, O. De svenska arbetarnas folkbildningsarbete. (T. s. 308—317.)
Troell, A. Sakkunnigas av år 1918 betänkande och förslag rörande det akademiska befordringsväsendet. (F. s. 624—631.)
Wachtmeister, A. Yrkesprövning och yrkesrådgivning. (N. Sv. s. 77—82.)

F. Språkvetenskap.

Beckman, N. Försåtliga ordlikheter [mellan danskan och dansknorskan samt svenskan]. (A. f. A. s. 159—161.)
Cederschiöld, G. Nordister som jag känt. (O. o. B. s. 359—370.)
Liestøl, K. Noko um talemål og skriftmål serleg i Noreg. (N. Å. s. 141—156.)
Noreen, A. Segernamnen i vår almanacka. (A. f. A. s. 162—163.)
Pipping, R. Uttrycksbehov och språkriktighet. (Sv. T. s. 403—411.)
Seip, D. A. Språkspörsmålet i Norge. (N. T. s. 275—289.)

G. Litteraturvetenskap.

Behrens, C. Literært Kaleidoskop. (O. o. B. s. 551—556.)
Brunius, A. Yeats och Moore. (V. T. s. 75—95.)
Fangen, R. Norsk skjønlitteratur 1922. (O. o. B. s. 315—324.)
Friis, O. Nogle danske Romaner og Fortællinger 1922—23. (N. T. s. 565—583.)
Gravlund, T. Sagn på Bygdeskel. Studie i Stedsagn. (N. T. s. 81—89.)
Holmberg, O. Alexander och tröskverket. Aforismer om naturalistisk och romantisk människouppfattning. (N. T. s. 480—493.)
Kent, C. Norske romaner og noveller. (N. T. s. 90—104.)
Lindskog, C. Prometevs. (V. T. s. 14—30.)
Möller, N. Dansk Lyrik. (N. T. s. 203—207.)
— —. Litteraturstudium og Kritik. (N. T. s. 290—296.)
Samzelius, J. L. Ur pressens historia. (Sv. K. s. 241—244.)
Selander, S. Svensk lyrik. (O. o. B. s. 601—608.)
— —. Svenska romaner och noveller. (O. o. B. s. 281—287, 379—385, 501—506.)
— —. Två lyriker. Erik Blomberg. Erik Lindorm. (O. o. B. s. 233—238.)
Sjöberg, R. Julens romaner. (N. Sv. s. 465—469.)
Sköld, H. Moderna bulgariska diktare. (V. T. s. 31—74.)
Strömberg, K. Några nya franska författare. (V. T. s. 127—150.)
Vetterlund, F. Tieck och dramaformen i »Lycksalighetens ö». (V. T. s. 179—200.)
Wägner, Elin. Livet och dikten. (V. T. s. 5—10.)

I. Skön konst (med musik och teater).

I. Allmänt och blandat.

Beijer, A. Gustaviansk opera. (O. o. B. s. 23—38.)
Behrens, C. Jubilæet paa Den danske Skueplads. (O. o. B. s. 161—165.)
Brunius, A. Konstkrönika. (F. s. 350—354.)
Cornell, H. Dugento. Uppränningen till renässansens måleri. (N. T. s. 386—406.)
— —. Renässanskonstens uppfattning av Kristi födelse ett verk av Birgitta. (O. o. B. s. 647—656.)


Goodwin, H. B. Det fotografiska porträttet. (O. o. B. s. 481—499.)
Hedberg, T. Det Thielska galleriet. (O. o. B. s. 241—251.)
Josephson, R. Staden som konstverk. (Sv. T. s. 171 —181.)
— —. Stockholms stadshus. (O. o. B. s. 337—351.)
Laurin, C. G. Från Stockholms teatrar. (O. o. B. s. 109—125, 385—398.)
Loehr, Maja. Burgteatern i Wien. (O. o. B. s. 413—424, 467—480.)
Norlén, G. Musik och bildande konst. (T. s. 472—483.)
— —. Skandinaviska symfonister. (T. s. 370—377.)
— —. Symfoniens utveckling. (T. s. 283—293.)
Nyblom, H. Minnesintryck från den konstindustriella avdelningen på Göteborgsutställningen. (O. o. B. s. 609—623.)
— —. Orrefors och den svenska glaskonstens renässans. (O. o. B. s. 305—314.)
Nyman, A. Vår folkmusik och dess räddare [Nils Andersson]. (O. o. B. s. 656—660.)
Rydbeck, O. Lunds domkyrka. (O. o. B. s. 449—466.)
Sjöblom, A. Corot och Degas. (O. o. B. s. 446—448.)
Spitzer, A. Från Stockholms musikliv. (O. o. B. s. 57—64, 166—174, 325—333.)
Strömberg, K. R. G. Från Stockholms teaterhorisont. (F. s. 306—317.)
Wallin, S. Riddarholmskyrkan. (O. o. B. s. 1—22.)
Wåhlin, H. Göteborgsutställningen som konstnärlig enhet. (O. o. B. s. 371—378.)

Ibs. Konstnärsmonografier.

Hahr, A. Giorgione och Giorgionelegenden. (O. o. B. s. 513—522.)
Schultz, S. C. A. Jensen og hans Kunst. (N. T. s. 166—172.)
Överland, A. Christian Krogh. (O. o. B. s. 353—358.)
Lindblom, A. De nyaste forskningarna om Johan Tobias Sergel. (N. T. s. 529—553)
Moselius, C. D. Johan Tobias Sergels skulpterade verk. (O. o. B. s. 177—200.)

J. Arkeologi.

Nachmanson, E. Champollion [tolkaren av hieroglyfskriften]. (Sv. T. s. 37—49.)

K. Historia.

K. Allmänt och blandat.

Bendixon, S. Världskriget i de historiska läroböckerna. (T. s. 362—369.)
Boethius, A. Korfu. Romarnas första besittning i öster. (Sv. T. s. 390—402.)
Brandell, G. »Västerlandets undergång» [O. Spengler]. (N. Sv. s. 146—160.)
Buxton, Dorothy F. Varför stå fransmännen i Ruhr? (T. s. 103—110.)
Edler, P. J. Skulden till krigsutbrottet i historisk belysning. (F. s. 610—617.)
Fogelqvist, T. Fascismen och tidsandan. (F. s. 343—349.)
Hanseaticus. Danzig och Frankrikes politik i Östeuropa. (F. s. 408—414.)
Heckscher, E. F. Fred nu och för hundra år sedan. (Sv. T. s. 101 —106.)
Hjertén, I. Mussolini och fascismen. (A. f. A. s. 108.)
Holma, H. Sumeriskt och semitiskt. (N. T. s. 39—52.)
Höijer, O. Bulgarien efter nederlaget. (N. Sv. s. 236—244.)
— —. Poincaré och Isvolski. Några anmärkningar till världskrigets förhistoria. (F. s. 153—162.)
— —. Ruhrockupationen. (F. s. 273—282.)
— —. Världskrigets upphov och dramat i Serajevo. (F. s. 396—407.)

Jacobson, G. En Spetsbergsfråga för femtio år sedan. (N. T. s. 15—22.)
Källström, N. Fascismen i program och praktik. (N. Sv. s. 300—306.)
Leche, Mia. Talare och vältalare. Ett personkåseri från Nationernas förbunds kongresser. (V. T. s. 225—240.)
Ölberg, P. Ryska ställningar och utvecklingslinjer. (T. s. 298—307, 426—442.)
— —. Rysslands orientpolitik. (T. s. 168—174.)
Schmidt, A. De nya Östersjöstaterna. (N. Sv. s. 31—34.)
Staël von Holstein, L. Interparlamentarikerna i Köpenhamn. (N. Sv. s. 364—366.)
Ströbel, H. Ruhrockupationen och den tyska socialdemokratien. (T. s. 97—103.)
Söderberg, V. Ruhrockupationens förlopp. (A. f. A. s. 136—143.)
— —. Wilson på Pariskonferensen. (Sv. T. s. 533—551.)
Söderhjelm, W. Det ryska sammanfallets eftermäle. (O. o. B. s. 539—550.)
Thorsing, O. Mot ett nytt världskrig. (T. s. 89—96.)
— —. Nationernas förbund och grekisk-italienska konflikten. (T. s. 335—344.)
— —. Skadeståndsdramats sista fas. (T. s. 257—265.)
Wickman, J. Det sjuka Europa. (F. s. 144—152.)
Wilamowitz-Moellendorff, U. von. Den antika kulturens undergång. (Sv. T. s. 525—532.)
Örström, O. Världshistoriska förgrundsfigurer. (A. f. A. s. 146—152.)

Kb, Kd. Norden gemensamt och Norden utom Sverige.

Bugge, A. Livet på landeveien i grænsebygderne i Norge for 200—250 år siden. (N. T. a. 53-68.)
Bull, E. Norrön historieforskning. (N. T. s. 217—238.)
Claus, C. A. Ålandskonventionen. (N. Sv. s. 451—455.)
Erich, R. Några drag ur Finlands politiska liv under de senaste åren. (Sv. T. s. 226—242.)
Exsul. Finländsk politik. (T. s. 1—20.)
Den finländsk-ryska gränsen. (Sv. T. s. 513—524.)
Hammerich, M. Det danske Sønderjylland efter Genforeningen. (N. Å. s. 73—89.)
Kent, C. Norge i 1922. (N. Å. s. 198—207.)
Nyström, E. Dansk Kulturhistorie. (N. T. s. 407—422.)
Olrik, H. Det gamle Oslo. (N. T. s. 105—118.)
Tingsten, Rina. Nordiskt samarbete 1922. (N. Å. s. 222—238.)
Törne, P. O. v. Finländsk orientering. (N. Sv. s. 137 —145.)
Vigen, A. Danmark i 1922. (N. Å. s. 186—197.)
Viljanen, V. M. J. De skandinaviska länderna och Finland. (N. A. s. 130—140.)

Kc. Sverige.

Boëthius, B. Striden mellan Geijer och Fryxell om aristokratfördömandet i Sveriges historia. (Sv. T. s. 332-343.)
Carlsson, G. Gustav Vasas kungagärning och dess historiska förutsättningar. (O. o. B. s. 289—303.)
Collinder, B. Finska Tornedalsbekymmer. (Sv. T. s. 254—261.)
Hildebrand, K. Sverige år 1922. (N. Å. s. 208—221.)
Håkansson, O. Svenskarna i Amerika. (A. f. A. s. 144—145.)
Ministärskiftets bakgrund. (Sv. T. s. 151—164.)
Molin, A. Politisk nyorientering. (N. Sv. s. 175—192.)
Stjernberg, N. De svensk-finska alliansplanerna. (F. s. 591—602.)


L. Biografi (med genealogi).

Castrén. G. Juhani Aho. (O. o. B. s. 150—160.)
Sjöberg, R. Den nya Almqvist-forskningen. (N. Sv. s. 440—442)
Fogelqvist. T. Den »antilitterära skaldeuppfattningen» [Dan Andersson]. (K. s. 544—551.)
Silverstolpe, G. W. Dan Andersson. (O. o. B. s. 529—537.)
Svanberg, V. En ursprunglig diktare [Dan  Andersson]. (F. s. 496—502.)
Aurell, T. Olav Aukrust. (N. T. s. 193—202.)
Vasegaard, S. St. St. Blicher og Sverige. (O. o. B. s. 593—601.)
Rohtlieb, C. En germansk gestalt [Otto Braun]. (Sv. T. s. 344—353.)
Paludan, H. A. Corneillehuset i Petit-Couronne. (N. T. s. 325—337.)
Wahlström. Lydia. Lotten Dahlgren och hennes senaste bok. (O. o. B. s. 277—281.)
Claussen, C. Fjodor Dostojewskis (N. T. s. 173—192.) Forutsætningerne   for det »mystiske» i hans digtning.
Cederblad, S. George Duhamel — en förbisedd fransk författare. (F. s. 112—125.)
Stork, C. W. Emerson. (O. o. B. s. 253—263.)
Key, Ellen. Minnesblad. Amalia Fahlstedt. (O. o. B. s. 267—272.)
Meyer, R. Goethe og »Joseph»-fundet i Altona. (N. T. s. 494—513.)
Ahnlund, N. Historieskrivaren Jonas Hallenberg. (Sv. T. s. 107—123.)
Selander, S. Per Hallströms »Ungdomsnoveller». (O. o. B. s. 661—664.)
Marcus, C. D. Till Knut Hamsuns karakteristik. (N. Sv. s. 277—284.)
— —. Ola Hansson. (N. Sv. s. 470—482.)
Holmberg, O. Thomas Hardys romaner. (F. s. 437—445.)
Pauli, I. Jeppe och demokratien [Holberg]. (T. s. 345—355.)
Friis, O. Johs. V. Jensen »Den lange Rejse». (N. T. s. 256—274)
Wieselgren, O. Dr Samuel Johnson. (Sv. T. s. 243—253.)
Linder, Gurli. Anne Charlotte Leffler. (O. o. B. s. 561—574.)
Cornell, H. Oscar Levertins konstuppfattning. (Sv. T. s. 466—474.)
Thörnberg, E. H. Jolin Stuart Mill och liberalismen. (F. s. 527—539.)
Petersson, K. John Morley. (F. s. 481—489.)
Geete, R. Peder Månsson. Vår siste svenske medeltidsskald. (O. o. B. s. 129—140.)
Ahlberg, A. Nietzschearkivet i Weimar. (O. o. B. s. 523—528.)
Haralds, H. Tal vid avtäckandet av Vitalis Norströms bild. (N. T. s. 252—255.)
Rabenius, O. Ett vittert äkta par. C. R. och Helena Nybloms levnadsminnen. (O. o. B. s. 556—559.)
Landquist, J. Giovanni Papini. (V. T. s. 155—170.)
Winding, A. Johannes Poulsen. (O. o. B. s. 273—276.)
Fogelqvist, T. »Renanismen» och krisen i Renans liv. (V. T. s. 107—126.)
— —. Renans bön på Akropolis. (F. 3. 167—177.)
Nylén, F. Vi och Renan. (N. Sv. s. 271—276.)
Söderberg, R. Paul Rosenius som naturskildrare. (O. o. B. s. 238—240.)
Brunius, A. Något om naivismen — och »Fridas bok» [Sjöberg]. (F. s. 49—55.)
Mathis, H. P. En av den nya diktens män [Olav Sletto]. (T. s. 293—298.)
Key, Ellen. Minnesord om Carl Magnus Stenbock [stiftsbibliotekarie i Linköping] (F. s. 355-360.)
Marcus, C. D. Strindbergs naturalistiska skådespel. (T. s. 443—464.)
Paasche, F. Snorre Sturlason. (O. o. B. s. 401—412.)
Åkesson, E. Esaias Tegnér och Vitalis Norström. (N. Sv. s. 306—314.)
Leijonhufvud, Sigrid. Carl Gustaf Tessin på Svindersvik. (O. o. B. s. 437—443.)
Winberg, O. Leo Tolstojs dagbok. (F. s. 237—253.)


Bing, J. Sigrid Undsets moderne digtning. (N. T. s. 423—441.)
Valentin, H. Henrik Wergeland och de svenska judarna. En tidsbild från liberalismens genombrottsår. (O. o. B. s. 633—642.)
Lindqvist, R. Alexander Witberg. Alexander I:s gunstling och Alexander Herzens vän. (O o. B. s. 85—92.)
Almquist, V. Till Elin Wägner. (V. T. s. 11—13.)
Svanberg, V. Lyrikern Yeats. (F. s. 618—623.)
Stender-Petersen, A. Stefan Zeromski. (N. T. s. 305—324.)

M. Antropologi och folkkunskap.

Brøndum-Nielsen, J. Danske Trylleformler. (N. T. s. 514—520.)
Höijer, O. Den engelska folksjälen. (N. Sv. s. 35—42.)
Kinck, H. E. Lidt om de tre stammer i Norden. (N. T. s. 369—385, 462—479.)
Kleen, Tyra. Om danskonst och annat från Bali. (O. o. B. s. 93—108.)
Sjöberg, R. »Le génie latin». (N. Sv. s. 161—165.)

N. Geografi.

Beijer, A. Stockholmsbilder från fem århundraden 1523—1923. (Sv. T. s. 552—561.)
Kent, C. En britisk kronkoloni. Optegnelser fra et besök på Ceylon. (N. T. s. 554—564.)
Nordström, L. Ruinvärldens problem. Några anteckningar från en resa i Italien. (O. o. B. s. 425—435.)
Paasche, F. Isländske indtryck. (N. T. s. 338—350.)

O. Samhälls- och rättsvetenskap (med nationalekonomi och statistik).

O. Allmänt och blandat.

Anderson, I. Politisk lågkonjunktur. (Sv. T. s. 371—379.)
Carleson, C. N. Massa och enhet. (T. s. 228—235.)
Eklund, J. A. Den nukulturella staten. (N. Sv. s. 19—30, 61—68.)
Granfelt, H. Den frisinnade ungdomens politiska program. (F. s. 415—424.)
Heckscher, E. F. Skråsocialismen. (Sv. T. s. 25—36.)
Jacobi, A. Domarval och prästval. (T. s. 356—362, 493—495.)
Lundgren, D. F. Dilemmat med Pettersson [bristen på ledande personligheter i modernt samhällsliv]. (N. Sv. s. 345—361.)
Wigforss, E. Liberalism och socialism. (T. s. 321—335, 385—405.)

Ob. Internationell rätt (med fredsrörelse).

Heinrichs, E. Avrustningskonferensen i Moskva. (Sv. T. s. 165—170.)
Löfgren, E. För freden — med eller utan rättvisa. (F. s. 462—480.)
Ninck, V. Den schweiziska kulturblandningen med hänsyn till pacifismen. (F. s. 552—563.)
Staël von Holstein, L. Det folkrättsliga minoritetsskyddet. (N. Sv. s. 69—74.)
Thorsson, S. Nationernas förbunds organisation. (T. K. s. 229—233.)
Trygger, F. Några ord om Nationernas förbund. (Sv. T. s. 1—24.)
Undén, Ö. Garantiproblemet inom Nationernas förbund. (T. s. 405—426.)

Oc. Statsrätt.

Brusewitz, A. Grundlagarna och den utrikespolitiska sekretessen. (F. s. 331—342.)
Carleson, C. N. Diktaturer. (T. s. 483—492.)
Heron, V. Viktigaste beslut vid 1923 års riksdag. (F. K. s. 191—212.)
Junius. Hur Sverige regeras. Riksdagen. (Sv. T. s. 85—100.)
Jönsson, J. Parlamentsledan. (F. s. 603—609.)
Norrmén, P. H. Till demokratiens identitetsproblem. (N. Sv. s. 10—18, 99—105.)
Richert, J. Institutionsväsen och personligt ansvar i det demokratiska samhället, (Sv. T. s. 475—483.)
Seth, M. Lagtima riksdagen 1923. (Sv. K. s. 185—189.)
Sköld, P. E. 1923 års riksdag. (T. K. s. 159—166.)
Åkesson, E. Kampen om statsmakten. (N. Sv. s. 432—439.)

Oe. Juridik.

Silow, S. Den fria rättshjälpen. (F. K. s. 213—222.)
Stjernstedt, G. Nya äktenskapslagen. (T. K. s. 193—209.)

Of. Finansväsen (med finansrätt).

Sköld, P. E. Hur stor skatt skall jag betala? (T. K. s. 217—225.)
Vanner, A. En reformerad arvsskatt. (T. s. 279—282.)

Og. Nationalekonomi.

Jonsson, S. Den ekonomiska liberalismen och monopolen. (F. s. 540—543.)
Josephsson, O. Ett stycke svensk bankhistoria. (F. s. 374—382.)
Karleby, N. Hjälp i nöden. [Om lantbrukets nödläge och tullfrågan.] (T. s. 265—270.)
Magnusson, K. Jordbrukets nödläge [och tullfrågan]. (N. Sv. s. 106—114.)
Mårdh, E. Utländska valutor i svenskt mynt. (A. f. A. s. 188—191.)
Rohtlieb, C. En vetenskaplig lag i växlande tidsbelysning [jordproduktivitetslagen]. (N. T. s. 239—251.)
Severin, F. En statens affärsbank. (T. s. 161—168.)
Silverstolpe, G. W. Konjunkturväxlingarna — ett naturfenomen? (F. s. 20—33, 101—111.)
— —. Prisbildningens hemlighet. (T. K. s. 126—135.)
Thörnberg, E. H. Utilitarismen och den ekonomiska fördelningen. En liten studie i gammal liberalism. (F. s. 214—224.)
Åkerman, J. Industrialismens försvar. (F. s. 564—573.)

Oh. Sociala frågor.

Backman, P. Den ungerska jordreformen. (F. s. 490—495.)
Bagge, G. Den svenska socialförsäkringen. (Sv. T. s. 303—321.)
Behm, C. L:son. Norrlands kolonisation. (Sv. T. s. 262—271.)
Carleson, C. N. »Underproduktion», utvandring och kolonisation. (T. s. 271—278.)
Edström, A. Kanada och Australien — två svenska emigrationsländer? (T. s. 236—250.)
Hampe, E. Samhällshjälp i Tyskland. (Sv. T. s. 124—127.)
Höijer, E. Reflexioner i jordfrågan. (F. s. 87—100.)


Järte, O. Omkring arbetslöshetsfrågan. (Sv. T. s. 451—459.)
Karleby, N. Arbetarmonopol. (T. s. 129—140, 193—210.)
— —. Arbetarprotektionism. (T. s. 65—74.)
Linder, E. Folkmängd och arbetstillfällen. (T. s. 75—88.)
Lindstedt, H. De gifta kvinnornas förvärvsarbete. (T. s. 152—161, 211—228.)
— —.  En sida av barnavårdsproblemet. (T. s. 465—471.)
May, J. Den svenska sociala olycksfallsförsäkringen. (Sv. T. s. 460—465.)
Nyström, B. Social krönika 1922—23. (Sv. K. s. 195—220.)
Sköld, H. Jordfrågan i Ungern. (F. s. 184—189, 623.)
Staël von Holstein, Mathilda. likställighet inför lagen [mellan män och kvinnor], (V. T. s. 201—224.)
Thunell, P. Till landsorganisationens 25-årsjubileum  1923—1924. (F. K. s. 163-167.)

Oi. Statistik (med befolkningspolitik).

Carlson, A. Sverige. Statistiska uppgifter. (Sv. K. s. 99—131.)
Olsson, J. Statistikens självbesinning. (N. Sv. s. 290—299.)
Wicksell, S. Befolkningsförhållandena i de krigförande länderna under världskriget. (F. s. 425—436.)
Widell, L. Statistiska upplysningar om Sverige jämte några jämförande uppgifter från främmande länder. (A. f. A. s. 111—135.)

P. Teknologi.

Benedicks, C. Emanuel Swedenborgs samlingsverk om järnet. (O. o. 15. s. 500—511.)
Bäckström, H. Amatörfotografen. (F. K. s. 143—156.)
Lindgren, N. R. Om trådlös telegrafi och telefoni. (T. K. s. 235—237.)
Malmgren, E. Radiotelegrafi och radiotelefoni. (A. f. A. s. 153—158.)
Skånberg, C. Vad är radio? (F. K. s. 181—189.)

Q. Ekonomi.

Boëthius, B. Svensk brukshistoria. Några randanteckningar till den nyare litteraturen. (N. T. s. 145-165.)
Boheman, T. Den ekonomiska oron i Danmark. (F. s. 56—60.)
— —. Statsbanepolitik. (F. s. 632—637.)
Brusewitz, P. E. Produktionsorganisation i Ryssland. (T. s. 32—45.)
Christensen, I. C. Det danske Hedeselskab. (N. A. s. 90—98.)
De Geer, G. Vår järnhanterings svårigheter. (Sv. T. s. 50—56.)
Enström, A. E. Det nordiska samarbetet som arbetsekonomi. (N. A. s. 99—102.)
Green, J. Frukt- och köksträdgården i vintertid. (F. K. s. 73—89.)
Heyman, H. Vårt dagliga bröd. (Sv. T. s. 182—186.)
Hildebrand, K. Kol och politik. (N. Sv. s. 215—233.)
Jonsson, A. V. Sveriges spannmålsproduktion. (T. K. s. 147-155.)
Lindeberg, E. Produktiva nödhjälpsarbeten. (N. Sv. s. 258—266.)
Odhe, T. Järnet och kolet. (T. K. s. 41—61.)
Rydin, H. Om det svenska rikstelefonnätet. (O. o. B. s. 41—55.)
Sommarin, E. Historia och ekonomi. (T. s. 21—32.)
Stangenberg, K. Jakt. (F. K. s. 89—113.)
Stefansson, V. Islands Landbrug. (N. Å. s. 114—129.)

Stockman, S. Det nordiska varuutbytet efter världskriget. (N. Å. s. 103—113.)
Thalbitzer, C. De skandinaviske Landes handelspolitiske Stilling ved Årsskiftet. (N. T. s. 1—14.)
Orne, A. Demokrati och effektiv företagsledning. (N. T. s. 351—361.)

R. Gymnastik, sport, lek och spel.

Klercker, J. af. Svensk idrottskrönika 1923. (Sv. K. s. 221—230.)

S. Krigsväsen.

Dyrssen, G. Inför den svenska flottans förfall. (Sv. T. s. 380—389.)
Försvarspolitiska framtidsutsikter. (Sv. T. s. 219-225.)
Haralds, H. Fallet Stig Hohn. (N. Sv. s. 362—364.)
Jonsson, J. Diskussionen om det militärpolitiska läget. (F. s. 81—86.)
Kleen, W. Massan och maskinen i krigföringen. (N. Sv. s. 374—386.)
Ljungdahl, C. E.  Den kemiska industriens betydelse för vart försvar. (Sv. T. s. 322-331.)
Reuterswärd, G. I härordningsfrågan. (N. Sv. s. 326—344.)
— —. Maskinarmén än en gång. (N. Sv. s. 420—431.)
Åkerman, J. Teknik och försvarsorganisation. (Sv. T. s. 443—450.)

T. Matematik.

Carli, N. Om beräkningen av ränta. (T. K. s. 239—241.)

U. Naturvetenskap.

Bergstrand, Ö. Den astronomiska världsbildens utveckling. (O. o. B. s. 65—84.)
Bjurulf, H. Hur Sverige danats under istid och nutid. (T. K. s. 137—145.)
Eriksson, G. Ärftligheten i växtodlingens tjänst. (T. K. s. 211—216.)
Rufinström, J. Kön och ålder. (N. T. s. 584—588.)
Wallén, A. De svenska flodernas vattenmängder. (A. f. A. s. 175—177.)

V. Medicin.

Dahlberg, G. Epidemiska sjukdomar och deras smittovägar. (T. K. s. 167—175.)
Hansen, S. Degenerationsproblemet. (N. T. s. 23—38.)
Hedborg, T. Reumatiska sjukdomar. (F. K. s. 129—141.)
Höjer, A. Vitaminer. (T. K. s. 176—184.)
Lennmalm, F. De funktionella nervsjukdomarnas ställning i förhållande till s. k. organiska sjukdomar. (N. T. s. 449—461.)
Nordenson, J. W. Lasarettskommitténs av 1920 betänkande och förslag till en allmän sjukhusstadga. (F. s. 283—290.)



VIKTIGARE NYUTKOMNA ARBETEN.
A. Bok- och biblioteksväsen.

Betänkande med utredning och förslag angående det fria och frivilliga folkbildningsarbetet.
(Statens offentl. utredn. 1924: 5.) N. bokh. 3:25. (Genom Folkbildningsförb., Sthm, nedsatt
pris 2:50.)

Betänkande och förslag angående läroverks- och landsbibliotek. (Statens offentl. utredn.
1924:7.) N. bokh. 10:—.

Svensk bokkatalog för åren 1916—1920. På uppdrag av Sv. bokförläggareföreningen utarb.
av C. Efvergren. Sv. bokförläggarefören. 150:—.

Årskatalog för svenska bokhandeln, utg. av Sv. bokförläggareföreningen genom H. E.
Lagerqvist. Årg. 52 (1923). 3:—.

B. Skrifter av allmänt och blandat innehåll.

Söderhjelm, W. Skrifter. 3. Profiler. 4. En samling resebrev. A. B. à 4:75.

C. Religion.

Karsten, R. Naturfolkens religion. N. o. k. (Natur o. kultur 27.) 2:25, inb. 3:—.
Rosén, H. Byggstenar till en kristlig etik. Gle. 1:50.
Sandegren, J. Om Sydindiens rövarekaster och deras religiösa värld. Diak. 6:—.

D. Filosofi.

Ahlberg, A. Arthur Schopenhauer, hans liv och filosofi. N. o. k. (Natur o. kultur 28.) 2:25, inb. 3:—.
Åkesson, E. Norströmiana. Sv. k. st. 4:—.

F. Språkvetenskap.

Berg, R. G. Ett och annat om tidningarnas språk. H. G. 1:—.
Björklund, G. Svenskt affärsspråk. Nst. 0:80.
Geete, R. Ur språklådan. Smärre uppsatser av språkligt och kulturhistoriskt innehåll. A. & W. 4:—.
Ripman, W. o. Rodhe, K. Italiensk nybörjarbok. Nst. 5:25.

H. Skönlitteratur.

Aho, J. Spånor. Saml. 1. A. B. 5:50.
Duun, O. Juviksfolket. Roman. Nst. 5:25.
Géraldy, P. Älska. Pjäs i tre akter. A. B. 2:75.
Krasnov, P. N. Från dubbelörnen till röda fanan. A. B. 6:50.
Maxwell, W. B. Värnlös inför lagen. Nst. 8:75.
Undset, Sigrid. Fru Marta Oulie. Nst. 2:25.
Yeats, W. B. Enhörningen från stjärnorna. Drottningen. Två skådespel. Nst. 3:75, inb. 5:25.
— —. Längtans land. Nst. 1:50

Göth, J. A. I bondehem och backstugor. Småländska folklivsskildringar. Quidings bokh., Växjö. 2:—.
Schildt, R. Lyckoriddaren. Skådespel. A. B. 7:—.
Schröder, G. Samlade skrifter 11. Pekka Huskoinen. Å. & Å. 5:50.
Wilhelm, [sv. prins]. Kinangozi. Ett skådespel från de svartes världsdel i tre akter. Nst. 3:25, inb. 4:75.

I. Skön konst (med musik och teater).

Cederblom, Gerda. Svenska folklivsbilder. N. mus. 30:—.
Roosval, J. S. Nicolai eller Storkyrkan i Stockholm. Tisell. (Sveriges kyrkor 1:h. 1.) 11:—.

K. Historia.

Blees, J. Estlandssvenskarnas historia i korta drag. Nst. 2:25.
Dukes, P. Röd skymning och morgonrodnad. A. B. 9:—.
Geijer, E. G. Samlade skrifter. I). 2. Skaldestycken. Tal och avhandlingar 1817—1819. Nst. 10:—.
Ström, F. Ryska revolutionens historia i sammandrag. 1). I. Ryska rev:s hist:s förl. 2:—.

L. Biografi (med genealogi).

Rolland, R. Mahatma Gandhi. Nst. 3:75.
Norström, V. Brev 1889—1916. I urval utg. av Elof Åkesson. Fri. 10:—.
Trotskij, L. Min flykt från Sibirien. Fram. 1:25.

N. Geografi.

Forsstrand, C. Nacka socken. En hembygdsskildring. N. bokh. 15:—.
Näsmark, J. Sala stad. Bidrag till dess historia. Sala stads drätselkammare. 12:—.
Svenska turistföreningens resehandböcker. 30. Södermanland. W. & W. Inb. 4:—.

O. Samhälls- och rättsvetenskap (med nationalekonomi och statistik).

Bæhrendtz, E. De gällande skatteförfattningarna. L. H. 3:75, inb. 4:75.
Brisman, S. Sveriges affärsbanker. Grundläggningstiden. Sv. bankfören. 10:—.
Handbok för fattigvårdsintresserade 1924. Utg. av Föreningen för välgörenhetens ordnande. F. V. O. 5:50.
Hansson, S. Minnesskrift. Landsorganisationens första kvartsekel 1898—1923. Tiden. 5:—.
Holck, A. Sociala förhållanden under nittonde århundradet. Nst. 9:50.
Örne, A. Kooperativa idéer och spörsmål. Koop. förb. 2:75.

P. Teknologi.

Bergendahl, F. Några regler vid svetsning med acetylensyrgas, (Hantverksinstitutets yrkeshandb.) Utg. 1:25.


Q. Ekonomi (med industri, handel och kommunikationer).

Höijer, E. Sveriges jordbruk. Kort framställning av livsmedelsproduktionens förutsättningar och resultat. Koop. förb. 3:50.
Lönnberg, E. Sveriges jaktbara djur. H. 1. (Svenska jordbrukets bok.) A. B. 3:25.
Nanneson, L. Jordbruksekonomi för de lägre lantbruksläroverken och för självstudium. Fri. Fri b. 4:65.
Vägkonferensen i Stockholm den 15 och 16 oktober 1923. (Statens offentl. utredn. 1923:77.) N. bokh. 3:—.



Äldre årgångar av Biblioteksbladet återlösas av redaktionen.
Ett antal exemplar av följande nu slutsålda häften av Biblioteksbladet återlösas
av redaktionen:

årg. 1 (1916) häfte 1;
årg. 2 (1917) häfte 2—5, ev. hela årgången;
årg. 5 (1920) häfte 2, 3 och 5, ev. hela årgången.

Personer, som önska avyttra ett eller flera av dessa häften, torde till
redaktionen, Barnhusgatan 18, insända prisuppgift.



Särtryck av Tidskriftsöversikt 1923.
Särtryck av den i detta häfte ingående tidskriftsöversikten fås genom
redaktionen till ett pris av 50 öre.



BIBLIOTEKERNES FOLKEDANNELSESARBEJDE.
Av professor Andr. Sch. Steenberg.

Charlottenlund, Danmark.

Den Danske, der læser de Folkbildningssakkunnigas »Betänkande med utredning
och förslag angående det fria och frivilliga folkbildningsarbetet»,Överarbetning av ett den 25 maj 1923 av Folkbildningssakkunniga avlämnat utlåtande,
på nådigt uppdrag verkställd av de Sakkunnigas ordförande. Stockh. 1924. kan ikke
andet end føle Beundring over denne Betænkning og det Arbejde, der ligger bag
den. Den giver en Oversigt over alle Spørgsmaal vedrørende denne Sag og Forslag
til deres videre Udvikling, hvoraf vi Danske kan lære meget. Beundringen
er blandet med en god Del Misundelse, fordi Sverige har et godt Grundlag for
en videre Udvikling af de forskellige Dannelsesmidlers — Bibliotekets, Foredragets,
Studiekredsarbejdets — Samarbejde. Vi savner i Danmark ikke blot et saadant
Samarbejde, men vi har ikke en Gang en Organisation af de to sidstnævnte Midler.
Kun for det tredje Middel, Biblioteket, har vi en Organisation, til Gengæld en
Organisation, som vi betragter som god, og som har vist sig at føre Bøgerne ud
til alle Samfundslag og til de forskellige Landsdeles, baade Landets og Købstædernes,
Befolkning. Vi kan vei endog med Hensyn til Bibliotekerne siges at være
kommet noget videre end de andre nordiske Folk.

Under disse Forhold er det naturligt, at den Danske, der gennemgaar den
svenske Betænkning og ønsker at skrive noget om den for Svenskerne, forsigtigt
holder sig borte fra de Former af Dannelsesarbejdet, som endnu hos os hovedsageligt
ligger i Kaos, som Foredragsvirksomheden (herfra maa dog undtages vor
Folkeuniversitetsundervisning), eller lige er begyndt at udvikle sig, som
Studiekredsarbejdet. Det er Forhold vedrørende Biblioteksarbejdet, som han kan faa Lyst
til at føre frem til Sammenstilling med, hvad der for Tiden findes i Sverige, og
hvad der foreslaas i Betænkningen.

Under denne Sammenstilling maa han erindre, at den historiske Udvikling
ikke har været den samme i Sverige og i Danmark. Dette viser sig særligt paa
eet Punkt. I Danmark har man søgt at koncentrere det enkelte Steds Biblioteksvæsen
i eet Bibliotek; i Sverige har Studiekredsudviklingen medført en Splittelse,
der af mange Svenske betragtes som en Fordel. Betænkningen søger at fremme
en Organisation af et Samarbejde mellem Bibliotekerne paa samme Sted.

En anden Forskel mellem svensk og dansk Biblioteksorganisation har sin Grund
i de forskellige Befolkningsforhold. I Sverige med dens spredte Befolkning har
man i dette Aarhundrede udviklet et omfattende System af Vandrebogsamlinger;
jeg tror ikke, at de var synderlig kendt før »Studenternas Folkbildningsmöte» i
Upsala 1901. Jeg husker, at efter mit Foredrag deroppe om Biblioteksvæsen kom
en svensk Bibliotekar hen til mig og sagde: »Vi har jo ikke en Gang et Navn

for disse Biblioteker; vi maa kalde dem ambulante Biblioteker». Ordet Vandringsbibliotek
er dog, saa vidt jeg ved, altid blevet brugt. I Danmark har vi ogsaa Vandrebogsamlinger,
men vi har ikke særlige Institutioner for Udsendelsen af dem;
de indgaar som et Led i de store Bibliotekers Hjælp til de smaa.

Denne Hjælp ydes hovedsageligt gennem Centralbibliotekerne, en ny Organisationsform,
som vi begyndte med i 1913, og som særligt bygger paa, at der
omkring Købstæderne findes en ret tætboende Befolkning, og at denne staar i
i livlig Forbindelse med Købstæderne. Om disse Centralbiblioteker er der tidligere
skrevet her i Tidsskriftet. Jeg skal derfor indskrænke mig til at sige, at
Centralbibliotekerne, der faar et særligt Statstilskud paa 8.000 Kr. udover det
almindelige, gratis skal udlaane oplysende Litteratur til Enkeltpersoner og Biblioteker
indenfor sit Omraade (et Amt, Län, eller noget mindre). Laanene til Bibliotekerne
kan ske gennem Vandrebogsamlinger. Et enkelt Bibliotek (Næstved) er begyndt
at udsende Bøgerne gennem Fordelingsstationer liggende ved en Ruteautomobils
Vej og ledede af en Månd eller en Kvinde. Til Stationen kan Laaneren aflevere
sine laante Bøger indpakkede sammen med en Ønskeseddel en Gång om Ugen.
En anden Dag i Ugen kan han hente den nye Bogpakke. Bogpakkerne forsendes
mellem Centralbiblioteket og Fordelingsstationen med Ruteautomobilen i smaa
Bogkasser. — Centralbiblioteket hjælper ikke blot med Udlaan af Bøger; det
ordner ogsaa de smaa Biblioteker, udfærdiger et Kortkatalog over deres
Bogsamling og hjælper dem med alle mulige tekniske Sager. Ved en enkelt Central
udføres ait dette Arbejde af en Vandrebibliotekar, der opholder sig nogen Tid ved
det lille Bibliotek. Og baade det lille Bibliotek og Enkeltlaanerne har den store
Fordel at have en kyndig Bibliotekar i Centralbiblioteket, til hvem de kan
henvende sig med Spørgsmaal mundtligt, skriftligt eller gennem Telefon. Hvis man
skulde nævne det mest lovende Træk i den danske Biblioteksorganisation, maatte
det sikkert være Centralbiblioteket. Og dets Muligheder er jo langtfra udtømte
endnu. Enkelte af dem vil sikkert udvikle sig til større Biblioteker med videre
Omraade, Landsbiblioteker, det særligt skäl virke for Fædrelandets Historie og
Topografi. Et saadant er allerede oprettet i Aabenraa for det genvundne
Sønderjylland; det virker som et Centralbibliotek for hele Landsdelen.

Alle de oprettede Centralbiblioteker — der findes for Tiden 18 og vil komme
3 til i Løbet af Aaret — har udviklet sig af Folkebiblioteker. Der er jo ingen
Tvivl om, at Samarbejdet mellem Centralbiblioteket og Folkebibliotekerne gaar
långt lettere saaledes, end hvis man var gaaet den Vej at udvikle halvt videnskabelige
Biblioteker, som Statsskolernes, til Centralbiblioteker. Forskellen mellem de
folkelige og de videnskabelige Biblioteker viser sig baade i Bogbestanden, i
Udlaansreglerne, i Laanernes Brug af Bøgerne og som Følge af disse Forhold i
Bibliotekarernes Syn paa Bibliotekets og deres Arbejde og deres Indstilling hertil.
Folkebibliotekaren er jo langt mere en Folkelærer end de andre. Og naturligtvis
vilde det have gjort Folkebibliotekernes Organisation og deres Arbejde langt
vanskeligere, hvis man havde lagt disse halvt videnskabelige Biblioteker ind under
en anden Overstyrelse end Folkebibliotekernes.

Nu er den danske Regering resolut gaaet en helt anden Vej. Den har ved
Cirkulære af 13. Marts 1922 bestemt, at paa de Steder, hvor der findes et
Bibliotek knyttet til en Statsskole og et offentligt Folkebibliotek udviklet efter
Bibliotekslovens Bestemmelser, der kan de af Bibliotekets Bøger, der ikke er
nødvendige for Skolen, efter nærmere Bestemmelser overføres til Folkebiblioteket.
Enkelte Steder er ogsaa de saakaldte Stiftsbibliotekers Bøger efter Overenskomst
opstillede i Folkebiblioteket til Brug paa Stedet og til Hjemlaan. Der er ved disse

Bestemmelser skabt Centralbiblioteker med en meget betydelig og værdifuld
Bogbestand.

Det bør ogsaa i Forbindelse med Omtalen af Centalbibliotekerne i Danmark
nævnes, at denne Organisation har bragt en stor Mængde af Befolkningens
forskellige Lag, Landboere, Haandværkere og mange andre saaledes i Forbindelse
med Biblioteket, at de i dette søger Hjælp til deres rent praktiske Arbejde. Som
et Tegn herpaa skal jeg nævne, at Centralbibliotekerne her i Danmark er begyndt
at oprette midlertidige Læsestuer paa de Udstillinger, der holdes rundt om i
Landet, af Heste, Kvæg, Fjerkræ, Udstillinger for Husmandsbrug, for Havedyrkning
o. Ign. Gennem Læsestuen kan de besøgende faa Bogens Hjælp til at faa det
mest mulige ud af Udstillingen. — Centralbiblioteksorganisationen har vist sig saa
udmærket, at de Sagkyndiges Forslag om lignende Centralbiblioteker sikkert,
dersom de indgaa som et organisk Led i Folkebiblioteksorganisationen, vil kunne
føre den svenske Biblioteksbevægelse et betydeligt Skridt fremad.

Men som nævnt tidligere stanser vor Folkedannelsesorganisation ved Bibliotekerne.
Vi maa haabe, at vi i den videre Organisation maa tage Lære fra Sverige.
Fra Folkekarakterens Side er vi ikke saa godt anlagte for Organisation; her maa
dog undtages de Sager, hvorved der kan tjenes Penge; dem forstaar vi meget
godt at organisere, hvorom vort stærkt udviklede Andelsvæsen vidner. Hvad den
aandelige Organisation angaar, da er vi bange for den med Organisationen ofte
følgende Ensartethed. Og den kan naturligvis være af det onde. Et lille
Billede herpaa. Nede i Altona før 1864 var der til den danske Garnison kommet
en ny General; han skulde høre Militærmusikken. Ved den fandtes der den
Gang flere Trækbasuner end nu, hvori Tonens Højde jo bestemmes ved at trække
det lange, bøjede Rør sammen eller skyde det ud. Da Musikken havde spillet
for Generalen, mødte Dirigenten op for at faa Generalens Dom. Hvad Generalen
da syntes? »Ja, det var godt nok, men der var ingen Appel i Musikken.» Hvad
Generalen mente? »Jo, der stod nogle og trak op i Instrumenterne, medens andre
trak ned. Saadan maa det ikke være. De skal følges ad: op-ned, op-ned.» Det
er vel en saadan Appel, som man frygter; men Musikken skulde dog høres som
et hele, og dertil maa der Organisation. For Tiden spiller vore Folkedannelsesmidler
hvert for sig. Vi haaber af Sverige at faa Hjælp til at faa Samspillet
mellem dem organiseret.



DEN SVENSKA BOKHANDELNS ÖDEN.
Av Förste bibliotekarien Bert Möller.

Schück, Henrik, Den svenska förlagsbokhandelns historia. Festskrift författad
på uppdrag av P. A. Norstedt & Söner i anledning av dess 100-årsjubileum
nittonhundratjugotre. 1, 2. Nst. 1923. 4:o. 30:—.

Då Svenska bokförläggareföreningen för 30 år sedan firade sitt femtioårs-jubileum
med en festskrift, utgjordes det tyngst vägande bidraget däri av prof. Schücks
Anteckningar om den älsta bokhandeln i Sverige. Om det också var en yttre
anledning, som denna gång satte pennan i författarens hand, hade dock förvisso
förut ett starkt intresse för även denna del av böckernas värld grundlagts hos den

lärde litteraturhistorikern. Redan i det ett par år tidigare fullbordade första
bandet av sin Svensk literaturhistoria hade han ägnat några innehållsrika sidor åt
litteraturens yttre förhållanden, äldre svenska boksamlingar, bokframställning,
bokpriser o. d. och nu fick han ännu ett osökt tillfälle att understryka dessa
förhållandens betydelse för litteraturen och kulturen.

Någon föregångare av betydelse på detta område hade Schück icke; den ende
nämnvärde är C. F. Mennander, vars presidietal i Vetenskapsakademien 1756
Om bokhandeln i Sverige nyligen avtryckts i Bokmalen 1921. Efterföljare ha
inte alldeles saknats. Yrkets män, bokhandlarna själva, ha i sina vackra
publikationer Pro novitate 1898 och 1913 och Liber librariorum skaffat några bidrag
av värde, M. B. Swederus har i en monografi behandlat Boklådorna i Uppsala
1616—1907 och Schück har i den tyvärr nästan oåtkomliga festskriften Till
Hugo Geber vid hans 60-årsdag 1913 utförligt tecknat en av våra mest betydande
äldre förläggare, Petrus Johannis Gothus. Den vetenskapliga utforskningen av vår
äldre bok-, speciellt boktryckerihistoria, som främst genom riksbibliotekarien
Collijns insats under de senaste årtiondena nått en vacker blomstring, har naturligtvis
med den nära förbindelse som särskilt i äldre tid bestod mellan boktryckare och
bokhandlare givit resultat av vikt även för de senares vidkommande. Å andra
sidan ha bokbindarna spelat en så framträdande roli i äldre tiders bokhandel, att
särskilt uppmärksamhet måste ägnas åt Arvid Hedbergs innehållsrika samlingar om
Bokbindare-bokförare i Sverige 1500—1630 (Pro novitate 1913). Emellertid är
fältet som skall bearbetas så vidsträckt, källorna så spridda och delvis svåråtkomliga,
att Schücks ord i den förstnämnda uppsatsen ännu förtjäna att väl beaktas:
»i själfva värket torde en fullständig framställning af detta ämne blifva ytterst
svår, om icke omöjlig i betraktande af de obetydliga förarbeten som blifvit gjorda.
Innan man historiskt sofrar ett material, måste detta material åtminstone något
så när fullständigt föreligga. I detta fall måste hela litteraturen ur denna synpunkt
genomgås, bibliotekens och arkivens gömmor måste granskas, och först när detta
arbete föreligger, först då är det tid att tänka på en historia.» På hur avlägsna
ställen man kan få söka material, illustreras förträffligt av några meddelanden om
Lübecker-bokföraren Laurentz Albrecht, som riksbibliotekarien Collijn lämnar i
sista häftet av NTBB för 1923. Albrecht som tydligen omkring 1600 drivit
ganska omfattande affärer även med Danmark och Sverige, har på 1590-talet tryckt
två vidlyftiga förlagskataloger; den ena av dessa kataloger upptager även några
svenska i Lübeck tryckta böcker, däribland en bönbok av Martinus Helsingius,
vars existens hittills varit obekant. Samtidigt har Collijn kunnat offentliggöra ett
par bokräkningar från denne Albrecht, funna i Västra Ryds kyrka i Uppland i
pärmen på ett exemplar av Then Svenska Kyrkeordningen 1571.

Men storleken eller svårigheten i en uppgift har väl aldrig avskräckt Schück.
Då Sveriges förnämsta förlag ville hugfästa minnet av sin hundraåriga tillvaro —
liksom Danmarks främsta förlag, Gyldendals, firade sitt motsvarande jubileum med
utgivande av Camillus Nyrops Bidrag til den danske Boghandels Historie — kunde
det näppeligen göra det i vackrare form än genom sitt storslagna monument över
yrkets utövare i vårt land, och svårligen hade det funnits någon mera skicklig
att teckna detta äreminne. Det är klart, att mycket av utrymmet i de två delarna
om tillsammans över 700 sidor måst ägnas åt framläggandet av materialet, liksom
att också åtskilligt nytt material ännu kan skaffas fram att fullständiga bilden och
kanske också beriktiganden göras på diverse punkter. Nu äro dock de stora
grundlinjerna uppdragna, och de specialundersökningar som man väl får hoppas
följa efter och kanske delvis framkallas just av Schücks arbete, ha sin bakgrund

given. Det hade kanske, för att genast komma med den viktigaste invändningen,
varit önskligt, att de meddelade akterna samlats i en särskild supplementdel, så
att utvecklingen framträtt än klarare, och än mera att ett utförligt register fogats
till arbetet så att en sökt upplysning hade varit tillgänglig. Detta arbete är av
sådan betydelse icke blott för bokhistorien i trängre bemärkelse utan även för vår
litteratur- och lärdomshistoria över huvud för att inte tala om mera avlägsna
områden, att detta önskemål, för biblioteksfolk alltid behjärtansvärt, i föreliggande fall
förtjänar särskilt understrykas. För att bära ta ett exempel: det torde inte vara så
lätt att i en hast få tag på de uppgifter som meddelas om en förlagsartikel av
den betydelse som almanackan eller om våra svenska psalmböcker.

I några partier tynges framställningen av det rikligt flödande primärmaterialet;
andra däremot ha hela den Schückska stilens glans och bredd. Därom kan ett
referat icke ge någon föreställning; dessa rader vilja endast understryka rikedomen
i innehållet.

Före boktryckarkonstens införande fanns i Sverige ingen bokhandel att tala om.
Handskriftshandeln kunde annars under medeltiden t. ex. i Frankrike vara nog så
högt stående och väl organiserad. Hos oss var dock behovet av böcker alltför
ringa; först mot medeltidens slut växer en marknad för dessa fram och vår förste
boktryckare, Johan Snell, blir också vår förste förläggare, de första kända
förlagsartiklarna våra båda äldsta tryck, den lilla latinska grammatik av Remigius, varav
Collijn nyligen funnit ett fragment i Lübeck, och Dyalogus creaturarum moralizatus.
Det arbete, det äldre Uppsalamissalet, för vars tryckande Snell inkallats till Sverige,
var han däremot icke själv förläggare till.

Två huvudtyper av medeltidens förlagsverksamhet möta vi alltså redan här.
Dels böcker, som boktryckaren själv beräknade en säker avsättning på, i detta
fall en allmänt använd skolbok och en omtyckt predikosamling; dessa sålde han
sedan antingen själv eller genom bokbindare, som i regel också handlade med
böcker, eller genom kringresande »bokförare». Dels läto de kyrkliga myndigheterna,
biskop och domkapitel, trycka sådana handböcker, som voro behövliga,
och försäljningen skedde i huvudsak genom tvångsprenumeration från stiftets
församlingar. Avlat »på handeln» kunde sedan användas för att ytterligare sporra
köplusten. De två typerna kunde också uppgå i enoch ett stift eller kloster
anlägga eget tryckeri: Vadstena och Mariefreds kloster samt ärkebiskop Jakob
Ulfsson i Uppsala och Hans Brask i Söderköping.

Dessutom förekom det att någon förmögen man lät trycka och gratis utdela
uppbyggelseskrifter för att sålunda skaffa sig de goda gärningarnas förtjänst.
Exempel härpå är det enda bevarade alstret av Mariefredstryckeriets verksamhet, Alanus
de Rupes De utilitate psalterii Marie (1498), som Sten Sture och hans maka låtit
trycka »till berömmelse och ära för himladrottningen Maria».

De följande boktryckarna, Bartholomeus Ghotan, Johannes Fabri och Pawel Grijs,
fortsatte i Snells spår. Ansatser till livligare litterär verksamhet märkas mot
medeltidens slut och särskilt den energiske biskop Brask hade säkerligen fått en
bemärkt plats även i vår förlagshistoria, om inte reformationen kommit hindrande
i vägen. Gustav Vasa tvang honom med maktspråk att nedlägga sitt tryckeri
och den nya lärans förkämpar ha t. o. m. så gott som utrotat alla alster därav.
Det andra tryckeriet, det i Uppsala, övertog konungen själv, flyttade det till
Stockholm och upprättade på dess grund det kungliga boktryckeriet-, föregångaren till
P. A. Norstedt. 1526 är det märkesår som betecknar gränsen mellan två tidsåldrar.

Det kungliga tryckeriet hade som bekant genast från början en produktion

mångdubbelt större än den föregående tidens. Det var framför allt reformatorerna
som flitigt togo det tryckta ordet i sin tjänst. I någon mån blev staten själv
förläggare. Föreståndaren för det kungliga boktryckeriet hade i gengäld mot de
förmåner han åtnjöt skyldighet att årligen utan annan ersättning trycka ett visst
antal ark åt regeringen. De kungliga förordningarna som nu, fast med stor sparsamhet,
börjades utgivas, och likaså de politiska statsskrifterna, av vilka den mest
bekanta väl är Peder Swarts Genswar på den danska könikan 1558, utdelades
säkerligen gratis.

Det nya testamentet 1526 var också en regeringens affär och distributionen
sköttes i viss mån efter liknande principer som de kyrkliga handböckerna under
medeltiden genom domkapitlen. Redan innan arbetet var färdigt måste prästerna
prenumerera därpå och betalningen uppbars i förskott. Försäljningen sköttes med
hårdhänt energi; åtminstone i Finland skulle biskopen undersöka, att prästerskapet
skaffade sig den nya översättningen och den det icke ville skulle »gå gellit quijtt
och then setties til igen som thet kan göra och vil».

För övrigt torde staten icke ha utövat någon egentlig förlagsverksamhet. I
åtskilliga fall, även sådana där regeringen direkt föranstaltat om tryckningen av
ett arbete, har boktryckaren varit den egentliga förläggaren och för spridningen ha
anlitats dels bokbindarna dels de redan på 1520-talet uppträdande tyska bokförarna.
Åtminstone från 1540-talet synas dessa båda kategorier också själva i större
utsträckning ha övertagit förlagen. Under några den svenska bokhanteringens
svaghetsperioder ha svenska böcker i stor utsträckning både tryckts och förlagts i
Lübeck och andra tyska städer. Då regeringen under Johan III:s tid ingriper
mot denna import är grunden härtill icke i främsta rummet omsorg om den inhemska
näringen utan den under li^urgistriden allt större angelägenheten att kunna
öva censur.

Upplagornas storlek låter sig i allmänhet för denna tid svårligen beräknas.
Uppbyggelseböcker kunde vara givande och omtyckta förlagsartiklar; av handboken
utkom under åren 1526—1557 åtminstone sex upplagor och psalmboken tryck
tes under 1500-talet i minst tolv. Avsättningsförhållandena voro dock i regel så
osäkra och äganderätten dessutom så föga skyddad mot tjuvtryck, att då en
författare som Petrus Johannis Gothus på 1570-talet ger sig in på förläggarbanan,
han icke kan nöja sig med den förtjänst hans arbeten inbragte vid försäljningen
utan måste förse dem med dedikationer till personer som kunde vara villiga att
betala den dem sålunda visade äran med klingande mynt.

Av de spridda och sparsamma notiserna om bruk och vanor inom tryckeri och
bokhandel under 1500-talet har Schück sökt skapa en så åskådlig bild som
möjligt. En punkt har därvid blivit starkare belyst, nämligen frågan om hur
författarens manuskript respekterades vid tryckning. Från filologiskt håll har
spörsmålet rönt starkt intresse icke blott i Sverige utan även i Danmark och
Tyskland i samband med försök att på grund av dialektala och andra språkliga
särdrag bestämma författaren till anonyma arbeten. I vårt land har det särskilt
gällt att vinna klarhet om översättaren — eller översättarna — till Nya
testamentet. Schück ställer sig ganska skeptisk till möjligheten att på denna väg nå
betydelsefulla resultat och betonar särskilt den viktiga roli som härvidlag
tillkommer korrektorn. (Ur språklig, om också icke ur tryckerihistorisk synpunkt, är
det naturligtvis likgiltigt, om sättare eller korrektor haft störst inflytande på en
boks stavning.) Särskilt korrektor fanns redan under medeltiden; under reformationstiden
blir han en statens ämbetsman med uppenbarligen ganska stor betydelse.

Säkerligen sammanhängde detta med att han hade att öva uppsikt även över
litteraturens innehåll, med andra ord även skötte en censors syssla.

Efter den svenska bokmarknadens svaghetstillstånd vid 1600-talets ingång,
kommer storhetstiden med en kraftig uppgång även på detta område, och staten
får direkt eller indirekt en både kvantitativt och kvalitativt betydande ställning som
förläggare. Karl IX lät trycka ett par av landskapslagarna och landslagen, vilket var
högeligen behövligt icke minst för att få till stånd en auktoritativ text. Men det stora
genombrottet kommer med Gustav Adolfs bibel 1618. Länge hade behovet av en
ny bibelupplaga varit trängande, men utvägar till de behövliga medlens anskaffande
hade icke kunnat finnas förrän konungen d. 6 januari 1612 utfärdade ett
kungabrev vari han förordnade att biskoparna »må upbäre af hwart kyrkioherberge, så
wäl förlänt som o förlänt, en tunna hwart åhr oss till een behagelig tijdh, hwilcken
Spannmåhl till förbe:de biblies tryck anwändas skall».

Sedan Gustav Adolf-bibelns 2 500 exemplar tryckts, upphörde emellertid icke
denna »bibeltryckstunna» att utgå. Den blev i fortsättningen en fast ekonomisk
grundval för statens förlagsverksamhet även i fråga om världslig litteratur, ja den
blev så upptagen till för dess ursprung främmande ändamål, att Karl XII:s bibel
1703 till och med fick finansieras genom förskottsprenumeration från alk kyrkor i
landet. År 1622 anslogs den till den kunglige translatorn Erie Schroderus, och
under ett par årtionden riktades den svenska bokvärlden genom Schroderi försorg
med ett femtiotal, delvis mycket betydande verk och till en stor del översättningar
av arbeten på ett så högt plan, att ingen dåtida förläggare med egna krafter
skulle kunnat bekosta deras utgivande.

Efter 1637 hade bibeltryckstunnan icke utgått, men den återupplivades år 1674
och nu för att skaffa medel till antikvitetskollegiets verksamhet och dymedelst
understödja dåtidens viktigaste vetenskapliga verksamhet. Det var den fornnordiska
och historiska litteratur, som skulle bidraga till landets förhärligande, som
på detta sätt främjades. Mera indirekt gav staten sitt stod åt förlagsverksamheten
även genom de tryckerier som upprättades vid stiftsstäder av biskop eller domkapitel.

I den privata förlagsverksamheten och bokhandeln under 1600-talet var det
mest utmärkande draget en genom skråförfattningarnas utbildande mera utpräglad
differentiering mellan boktryckare å ena sidan och bokbindare-bokförare å den
andra. I bokbindarnas skråordningar av 1630 fingo dessa monopol på handeln
med inbundna böcker. Till gengäld blev det dem förbjudet att utrikes låta trycka
och införa böcker och denna bestämmelse skyddade boktryckarna så pass att de
i huvudsak fingo ensamma handhava de enskilda förlagen. Meurer, Keyser och
Burchardi äro därför de stora namnen på detta område under århundradet. En
ständig dragkamp mellan boktryckare och bokbindare fortgick dock under skråtvångets
tid och de olika yrkenas idkare vakade svartsjukt över att de icke skulle
lida intrång av andra.

De nu berörda förhållandena voro naturligtvis allt annat än gynnsamma för
bokhandelns uppblomstring. Ett annat tungt hinder var censuren. Censor
librorum-ämbetet upprättades inom kanslikollegiet 1686, men dess verksamhet med
allt vad det innebar av småaktigt trakasseri och förtryck mot olika tänkande är
väl framförallt förknippat med tanken på frihetstiden. För vår tid är det tvånget
mot författarna, ingreppet i yttrandefriheten, som kännes särskilt förhatligt; dåtiden
kände säkerligen dess praktiska olägenheter lika starkt. Avgiften för censuren
blev en tyngande börda som t. o. m. kunde överstiga sättningskostnaderna, och
än värre var, att den stigande bokproduktionen gjorde det omöjligt för censor att

hinna med granskningen, så att det kunde dröja åratal, i ett fall ända till åtta år,
innan imprimatur beviljades.

Då vetenskap och vitterhet under 1700-talet på allvar slogo rot i Sverige och
snart nådde en allt rikare blomstring, måste naturligtvis de bojor, som på olika
håll tryckte litteraturen, förr eller senare sprängas. Bokbindare-bokförarna kunde
ej fylla den nya tidens krav och det uppstod en rad energiska förläggare, som
med mer eller mindre framgång sökte leda utvecklingen in på nya banor. Främst
bland dem stod Lars Salvius. Ett kraftigt stod för sina strävanden erhöll han i
den genom en kunglig förordning av år 1752 organiserade Boktryckeri-societeten,
som kunde bevaka yrkets intressen och bl. a. med mera utsikt till framgång ta
upp striden mot de gamla antagonisterna bokbindarna. Någon definitiv seger var
det inte, ty framgången växlade med partierna: boktryckarna litade till hattarna,
bokbindarna till mössorna.

I ett visst samband med skråstridigheterna stod också försöken från riksdagens
sida att stadga ett maximipris pr ark å allt som trycktes. Redan det starkt växlande
myntvärdet gjorde naturligtvis att det fixa bokpriset ej kunde upprätthållas.

Ett försök att centralisera förlagsverksamheten och genom en »universalboklåda»
skaffa en översikt av vad som trycktes lyckades Salvius icke genomföra. Däremot
började nu sortimentsbokhandeln få en mera fast organisation. Salvius själv
hade kommissionärer på de viktigaste avsättningsplatserna i landsorten, de tre
universitetsstäderna, och under senare hälften av 1700-talet inrättades ständiga
boklådor icke blott i Stockholm, där de voro ganska talrika, utan även i några
stifts- och andra landsortstäder. Förbindelserna med utlandet fingo dessutom en
ny och ökad betydelse, då icke blott importen organiserades bättre, utan även en
export, tidvis understödd av exportpremier, påbörjades, som förskaffade de
vetenskapliga verken ökad avsättning och därigenom gav förläggarna ökade möjligheter
att åtaga sig dylika förlag.

För bokhandelsrabattens reglerande har Salvius likaledes haft betydelse, ty 1757
kunde han meddela som en nyhet att hans kommissionärer »för samma prijs ännu
försällja mine förlags Böcker, som de kosta här i Stockholm». Den beviljade
rabatten var för övrigt i allmänhet orimligt låg, 5 à 10, eller då den var särskilt
hög 12 %. Dessa låga siffror äro reminiscenser från den tid, då försäljningen
främst låg i händerna på bokbindarna, som skaffade sig sin förtjänst på banden.
Redan Gjörwell beviljade — på 1770-talet — upp till 20 % rabatt.

Slutligen har Salvius verkat banbrytande för ordnandet av den litterära äganderätten.
I det redan nämnda boktryckarereglementet av 1752, på vars utformning Salvius
haft stort inflytande, skönjas ansatser till en rättsuppfattning, enligt vilken
denna icke blott som förut kunde skyddas genom särskilda privilegier, utan
tillkom om inte författaren så åtminstone förläggaren som hans rättmätiga egendom.
Ännu i våra dagar har ju denna fråga inte fått sin slutgiltiga lösning.

Utom Salvius hade 1700-talet att uppvisa åtskilliga förläggare av betydenhet,
Holmberg, Gjörwell, Momma m. fl. Men ingen av dem har dock i samma grad
som han genom sina olika initiativ, sina nya uppslag och reformer, sitt kraftiga,
målmedvetna arbete för yrkets främjande haft betydelse för utvecklingen. Och
1700-tals förläggarnas samlade insats var en vacker kulturgärning. Det gick ju
icke blott att plocka frukterna av litteraturens uppblomstring, förläggarna fingo
själva bidraga att öka bildningsintresset bl. a. genom de litterära tidskrifter som
de nu började utgiva och av vilka främst kan nämnas Salvii Lärda tidningar och
Gjörwells Svänska Mercurius. Det var inte heller bära gyllene frukter, som växte
på det stundom ganska svårarbetade fältet, såsom exempelvis Gjörwell fick erfara

under sin långa förläggarbana. Men skildringen av dessa strävanden med dess
segrar och nederlag skulle bli för vidlyftig att här referera. Schück har månget
intressant kapitel därom, och även historien om de mindre betydande, såsom
studentförläggarna, bjuder på fängslande tidsbilder.

Tryckfrihetsförordningen av år 1810 betecknar övergången till vår egen tid.
Genom den avskaffas censuren, författarrätten erkännes uttryckligen och skråtvånget
upphäves. Överskådligt visar Schück, hur förläggarnas förhållande till de båda
parter, med vilka de ha att göra, författare och kommissionärer, fått sin nuvarande
utformning. Å ena sidan är det författarhonorarens och författarrättens historia
fram till Bernkonventionen och å andra sidan organisationen av en sortimentsbokhandel,
som kan tillfredsställa den allt mer växande läslusten på så gott som
varje plats i vårt land. De enskilda förlagens historia och karaktär tecknas
mycket summariskt och även de två stora förlagen som under hela århundradet
intagit en framstående plats och nu kämpat sig fram till en ledande ställning,
Norstedts och Bonniers, få sig endast några sidor tillmätta. Det kan därför inte
vara ur vägen att till slut uttala en önskan, att det förlag som givit oss de två
stora standardverken i svensk bokhistoria, boktryckeriets genom Klemming och
sin faktor Nordin, och nu bokhandelns genom Schück, skall låta den följas av en
fullständig monografi över sin egen verksamhet.



BÖCKER FÖR BARN OCH UNGDOM JULEN 1923.
Av fru Gurli Linder.

Ehuru förhållandet egentligen ej berör ett biblioteksblads läsekrets, vill jag
ända begagna tillfället att fästa uppmärksamheten på den överproduktion av
barnjultidningar, kalendrar och häften, innehållande sagor och berättelser., vilken om
jularna väller ut över landet. Man förstår, att dessa efemära alster, bland vilka
finnas åtskilliga mycket underhaltiga, ha strykande åtgång, liksom man även kan
konstatera, att det för ett flertal bland dess förläggare ingalunda gäller att
tillämpa fordran på det bästa möjliga utan endast att åstadkomma så många häften
som möjligt. Jag tillåter mig upprepa vad jag i julas i en daglig tidning skrev
om dessa publikationer: »Det är den rena industrialismen, maskinprodukten som
behärskar marknaden. . . I stället för den vackra, i bästa mening enkla och
folkliga Sagan kommer till barnen en riktig tossa, utstyrd med en massa bjäfs och
trams, en marktschreiertyp, för vilken det framför allt gäller att dra
uppmärksamheten till sig i den skarpa konkurrensen. I omskrivningar, som alltid äro
försämringar, hopas en hel rad av de gamla motiven inom samma saga och trasslas ihop
i en enda röra. I denna hastiga rytm och jagande efter ideligen nya sensationer
är det naturligtvis filmens inflytande som även på detta uråldriga område gör sig
gällande. Eller också skylas talanglösheten, banaliteten och immoraliteten i en
mantel av religiöst svammel. Antagligen förvånar sig mången över ordet
immoralitet i detta sammanhang. Jag kallar dem emellertid omoraliska, alla dessa
berättelser om stackars fattiga barn som på julaftonen få alla de orimliga
önskningar de påstås hysa uppfyllda, liksom barn som i ett ögonblick få sin
ursprungliga karaktär helt förändrad m. m. dylikt. I stället för den gamla sagans
glada, sunda humor träda grotesken, karikatyren och den krystade skojfriskheten.

Hur renons på omedelbar humor vi svenskar äro kanske märks allra bäst när vi
skola berätta för barn. Se t. ex. en hel del av beskrivningarna och bilderna av
troll — detta slags sagofigurer äro mycket moderna — i vilka en steril fantasi
endast förmår hopa rysligheter som inte torde fresta ett enda barn vare sig att
dra på munnen eller att känna någon kall kåre utefter ryggen. Det må för resten
erkännas, att de texter illustratörerna få sig förelagda ej äro på något sätt
inspirerande. Men om åtskilliga av bilderna kan man säga, att många av de
barnteckningar och målningar som i höstas utställdes hos Gummeson i Stockholm,
voro dem mycket överlägsna.

Att skriva och att illustrera sagor är den svåraste eller den lättaste konst —
det beror på hur man tar uppgiften. Men om någon litteraturart fordrar inspiration
och fantasi, så är det sagan, och ingen blir därför utan dessa så dålig som
den. Häromdagen sade mig en av pioniärerna i fråga om barnens jultidningar
och andra häftespublikationer, att hon är starkt betänkt på att lägga ned det hela,
ty arbetsförhållandena äro så olika mot förr. Ty, som hon sade, den mer och
mindre ansvarslösa massproduktionen verkar neddragande ej blott på barnens
omdöme och smak utan även på författarna och konstnärerna. »Alltid kan man väl
hitta på en saga» eller en berättelse, tycks för mången vara den enda kompetensen.»

Saken berör ju som nämnt icke biblioteken, men de som genom dem träda i
förbindelse med föräldrar och barn kunna agitera för verkliga böcker i stället för
alla dessa småhäften. Jultidningar, i synnerhet om man kunde få upp dem till
deras ursprungliga nivå, böra naturligtvis finnas och möjligen någon julkalender
samt, för prisbillighetens skull, ett eller annat sagohäfte av god kvalitet. Nu lär
det emellertid i regel tillgå så, att till samma barn inköpas ett tiotal eller flera
häften och att således på dessa offras en summa tillräckligt  stor för en riktig bok.

För de allra minsta av bilderböckernas publik vill jag varmt rekommendera
Dalahästen, berättad och ritad av Annie Bergman (Eliassons konstförl., inb. 2:50).
Den är precis som bilderböcker skola vara: klara, rediga bilder, enkel, lättfattlig
och rolig text, som barnen utan all ansträngning lara sig utantill; så har den
tjockt och bra papper och stadigt band, och sist men ej minst, den är gjord av
en god och kunnig konstnär. — För samma åldersklass har vidare utkommit
Lasse och Nasse av Ruth Jung (W. & W., inb. 3:25). Det är en lustig liten
saga, berättad på vers, okonstlat och med ett i allmänhet gott ordval; dock kunde
upprepningen av rimmen Mamma — med detsamma fyra gånger å rad kunnat
undvikas och språkbehandlingen på ett par andra ställen ägnats mera omvårdnad.
Bilderna äro också på det hela taget bra och roliga, men på ett par av dem
äro Lasses pappa och mamma rena karikatyrer. Man får över huvud taget
det intrycket att Ruth Jung har en god blick för vad som fordras i ord och bild
för att på ett naturligt sätt roa småttingarna, men att utförandet blir en smula för
lättvindigt, så att man i stället för den sant konstnärliga enkelheten får den
nonchalanta.

Samma omdöme skulle jag vilja överföra på den av signaturerna Anton och
Borax utgivna barnboken med den mera tillkrånglade än roliga titeln Såsom
morgonvälling och änglamat för små munnar tillagat (W. & W., inb. 4:25).
Texterna äro visserligen korta och lättfattliga men alltför abrupta; de äro av det
slag som på barn göra ett snopet intryck: Var det inte mer? — en fråga som
egentligen drabbar innehållet. Att på tre bilder å rad få se samma katt —
visserligen en aning smalare för var gång — men ingenting mer tycka barn inte är
roligt. Man märker så väl, att författarna ej ha någon intim personlig erfarenhet
av småbarn (Jämför t. ex. Kattresan av Arosenius!). De ha — som förlaget

upplyser — Satt sig ned för att »laborera ihop en lustig barnbok», men de ha ej
trots påvisbara goda förebilder lyckats »ge de små historierna den barnsliga tonen».

Elsa Beskows nya bok heter Resan till landet Längesen (A. & W., inb. 5:50).
Den borde kanske hellre kallas illustrerad saga än bilderbok. Uppslaget är gott
och originellt, och berättelsen sluter sig som alltid hos denna konstnär smidigt
till bilderna. Elsa Beskows böcker förstå sig barnen alltid på; de få den trygga
vissheten att vara i nivå med det hela. Fru Beskow blir aldrig tillkrånglad och
sökt vare sig i bild eller text; möjligen skulle hon kunna släppa humorn mera
lös än hon gör. Hennes bilder av troll t. ex. kunde vara kraftigare och lustigare.
Ett par av bilderna synas av misstag ha kommit med från en annan saga och bryta
sagans organiska sammanhang. Men allt som allt är Resan till landet Längesen
en bra, rolig och konstnärlig barnbok. Den typografiska utstyrseln är förstklassig.

Av samma konstnär har i ny upplaga (Barnens stora julkalender) utkommit
den vackra och roliga bilderboken Lassse liten i trädgården (Å. & Å., 1:75,
inb. 2:75).

Oscar Antonsson är för mig ett nytt namn på detta område. Han utger Kerstin
och Ulla i sagoland, en vacker och graciös silhuettbok (Framt., inb. 3:—). Texten
är en rolig saga, mycket bra berättad, gott papper, tydligt och vackert tryck.

Einar Nerman har till den gamla ramsan Finn Komfusenfej (Sv. l. t.,
inb. 2:—) gjort färgglada och lustiga, starkt stiliserade bilder — stilisering förstå
sig småbarn på bättre än man skulle tro. Skada är att den gamla texten undergått
åtskilliga förändringar som ingalunda äro förbättringar. (Borde ej tillåtas ens
om så vore!) Slutet på visan t. ex. lyder här:

Så foro de bort över tolvmilaskog.
Komfusenfej!
Men hästen han tröttna och Fusenfej drog.
Komfusenfej!

Men i den gamla versionen:

Så foro de bort över tolvmilaskog.
Komfusenfej!
Men på den tolvmilaskog
blev märra trötter och dog.
Finn Komfusenfej!

Olle med värs (Nils Ringström) lär vara alla småpojkars stora favorit, och Jag
och min brors nya underbara öden (Baarsen, 3:25) har säkert vunnit samma
popularitet som sin föregångare. Humor saknas heller inte, varken i bild eller
text. Dessutom är boken liksom en veckokrönika för det gångna året. Men
det är ju klart, att samma ämne kan ej utnyttjas i det oändliga, utan att en viss
avmattning måste göra sig märkbar. Så har det gått t. ex. med Buster Brown
och många andra. Men så länge Olle lever i Svenska Dagbladet, kommer han
naturligtvis också med sin årskrönika till julen. Och det kan bli för mycket av
det goda. Alltför många delar av samma bilderbok inrikta barnens fantasi
alltför ensidigt.

Louis Moe har nu under väl tre decennier glatt Nordens barn med sina
bilderböcker. Det är en stor samling humoristiska djursagor, somliga förträffliga både
i bildx och text. Men ej heller Moe har undgått massproduktionens faror: att
komma med delvis schablonartade upprepningar. Man bör därför göra ett förståndigt
urval ur hans rika produktion. Julens bok, Hippo (Lb., inb. 3:50), har

många väl tecknade och lustiga bilder, men texten är på tok för lång för barn
i bilderboksåldern. Den ramlar i väg i en väldig fart, varvid flerstädes ingen
hänsyn tages till rim och meter eller till ett för småttingar lämpligt ordval;
bolsjeviker, spioner och nordpolsmagneten t. ex. äro ej ord för en bilderbokstext.

Trollskrattet av Ruth Milles (Å. & Å., inb. 5:50) kan trots flera konstnärliga
förtjänster och utomordentligt vackert tryck ej kallas en vällyckad barnbok. Innehållet
har intet fängslande för barn, är alltför tillkrånglat och ur barnpsykologisk
synpunkt sett otillfredsställande; ingen av de agerande torde förmå väcka barnens
sympati eller harm: det är varken gott eller ont med dem och intet lustigt heller.

Slutligen har Maj Lindman Jan givit ut den tredje boken om Snipp, Snapp,
Snurr. Den heter Snipp, Snapp, Snurr och häxan i skogen (A. B., 3:50).
Illustrationerna vykortsartade, texten slarvig, inhäftningen dålig.

För barn i åldern 4—6 år, särskilt flickor, har Aline Cronhielm skrivit en
sällsynt god, frisk och humoristisk berättelse: Pullans äventyr och bedrifter (Diak.,
4:25, inb. 5:50). Här finnas inga gamla schablon: olovliga utfärder med
drunkningstillbud, eldsvådor, små fåniga osanningar, sylt- eller äppelstölder o. s. v.
Det är längesedan vi fingo en så bra bok om och för små barn. Den behändiga,
putslustiga, naturligt barnsliga Pullan är på samma gång en riktig liten karaktär.
Hon torde vara närmast i släkt med den på sin tid mycket uppskattade Lilla
Ebba och hennes vänner av E. Lilljebjörn.

Mor berättar för sina små av Margaretha Topelius (Å. & Å., inb. 4:75) går
ej upp emot den föregående. Det är visserligen redbara och trovärdiga berättelser
om tre trevliga barn, men framställningen och innehållet äro något torra och
fantasilösa, djurberättelserna verka zoologisk uppslagsbok, och mors pratstunder
undgå ej alltid att göra intryck av att vara en smula arrangerade.

För både mammor och barn synnerligen välkommen är Småttingarnas bok av
Greta Widstrand och Frida Edström (W. & W., inb. 4:75). Det är en riktig
liten guldgruva av »sysselsättningar för barn». Där finnas tydliga och lättfattliga
bilder och beskrivningar på vikning och klippning av papper och papp, på pinnarbeten,
syarbeten, slöjdsaker och modelleringar, leksaker och nyttiga saker, lustiga
och vackra små föremål till jul- och påskfirandet. De båda utgivarinnorna äro
kindergartenlärarinnor, och alla modeller äro av dem själva utexperimenterade.

Julen bjöd på åtskilliga sagosamlingar. Anna Wahlenbergs nyaste samling
heter Paradisfågeln (A. B., inb. 4:50); präktiga sagor med bra bilder av Aina
Masolle och en mycket gedigen utstyrsel.

En särskilt beaktansvärd samling är Skinnluva, utgiven av Lars Levander
(Lb., 2:50, inb. 3:50). Den kompetente förmedlaren har haft den goda idén
att ur landsmålsföreningarnas arkiv i Uppsala göra ett för barn lämpligt urval av
våra gamla äkta bondesagor. Den nödvändiga moderniseringen är gjord med
kunskap och smak och utan allt våldförande av vare sig innehåll eller form.
Kanske har den senare på sina ställen blivit en smula torr och stramt koncis,
men tusen gånger hellre det än ordsvammel. Skinnluva bör särskilt komma i
åtanke som biblioteksbok.

Detsamma gäller en mycket bra liten samling djursagor: Kalle Skata och hans
kamrater av Maria Olofsson (Lb., 1:25, inb. 2;—). Roliga, okonstlade och väl
berättade, äro dessa sagor ett utmärkt tillskott till den på detta område ganska
fattiga litteraturen. Ett av dennas allra bästa nummer Två myrors äventyr av
Nanny Hammarström (B. & B., inb. 3:—) har utkommit i ny upplaga. Denna
förträffliga djursaga bör finnas i varje barnbibliotek.

Barnens paradis (Sv. .1. t., Saga n:r 96, inb. 2:—) och Den lille puckelryggen

(Sv. l. t., Saga n:r 91, inb. 3:—) innehålla åtskilliga gamla goda sagor av våra
bästa namn på detta område ur Barnbiblioteket Sagas stora förråd.

Magda Bergqvist äger en viss förmåga att berätta sagor, och hennes uppslag
äro ibland goda och fantasifulla. Men hennes stil lider av det fel som
nämnes svada, hon är långrandig och omständlig, och de granna orden bli alltför
många för att kunna göra åsyftad verkan. Dessutom blandar hon ihop flera motiv
i samma saga, så att man till slut vet varken ut eller in. Att riktigt komma
ihåg eller att önska läsa om och om igen en saga av Magda Bergqvist går inte.
Hennes bok till julen heter Trollet som lekte kejsare (Diak., 2:50).

Sagan om skogarnas konung är av en debuterande författarinna Carin Eh—g
(Lagerstr., inb. 4:75), som trots mycket besvär och synbarligen god vilja tagit
sig vatten över huvudet. Var för sig finnas där några poetiska partier och en
del god verklighetsskildring, men författarinnan kommer ohjälpligt till korta när
det gäller att samarbeta de realistiska, fantastiska och symboliska momenten till en
begriplig och njutbar saga. Dessutom skola bilder till sagor återge de levande
varelser, både människor och djur, som berättas om och ej endast landskap.
Typografiskt är Skogarnas konung en vacker bok, men som saga misslyckad.
Med en kort saga och ett mindre pretentiöst och inkrånglat innehåll skulle C.
Eh—g kanske lyckas bättre.

Den underbara trädgården av Irene Borgenstierna (Diak., 2:75, inb. 3:75)
är en samling berättelser i vilka de religiösa och etiska tendenserna ligga alltför
skönjbara. Religion och etik ha visst sitt berättigande i barnberättelser, men de
senare skola ej vara liksom ett genomskinligt hölje omkring tendensen; när
avsikten genast ligger klar förlora barnen intresset för dess utveckling. Men Den
underbara trädgården är om man så vill en from och välmenande bok.

Saga och sant av Stefan Fremling (Eklund, 2:50, inb. 3:25) är en liten
samling anspråkslöst och enkelt berättade små sagor och händelser ur verkligheten.

Erik Jolin är ett nytt namn bland våra sagoberättare. Han debuterar med
en bra komponerad och väl berättad riddarsaga: Den gyllene blomman (Folksk.
barntidn., 1:—). Tonen är väl träffad och språkbehandlingen i allmänhet god.
»Snår av vinterståndna nypon, vilka något stillade hans hunger» — »passera
besvärligheter» o. d. äro väl närmast att betrakta som felskrivningar.

Från Almqvist & Wiksells förlag har utgått en vacker upplaga av de tyska
folksagorna om Riesengebirges herre, Rübezahl (inb. 4:75). Det är Musæus'
text som med smak och omsorg översatts och bearbetats av Elsa Rabenius.
Bilderna äro tryckta från träsnitt av John Dunge; de äro som alltid hos denne
konstnär redbart och skickligt gjorda, väl sammanhållna och dekorativa. Dock
äro ett par av bilderna ganska röriga, t. ex. den första, på vilken djuren dessutom
göra föga intryck av björn och uroxe; de se närmast ut som en beskedlig liten
vovvov och en get. Vad man i allmänhet saknar i Dunges bilder är humor och
uppfinningsrik fantasi. Det hela blir en smula tråkigt. Men denna Rübezahl-upplaga
— det finnes en äldre, utgiven vill jag minnas av Axel Kärfve — är en
stilfull, gedigen och vacker publikation med gott papper och vackert tryck och
stadig pärm. Rüberzahlsagorna äro ej för de minsta sagobarnen.

Av den gedigna, men vad bilderna beträffar något tunga upplagan av Grimms
sagor i översättning av Walter Stenström och med träsnitt av John Dunge har
andra delen utkommit (Sv. andelsf., inb. 4:75).

Mathilda, Langlets barnböcker, med den gemensamma titeln Mamma, tala om
något roligt!, voro mycket populära på 1870- och 8o-talen. De innehöllo visor,
sagor, berättelser och djurfabler i brokig mångfald. En av författarinnans söner,

Waldemar Langlet, har nu i det rika materialet företagit en sträng gallring, varigenom
detsamma reducerats till ungefär hälften av den ursprungliga storleken. I
detta nya skick har Mamma, tala om något roligt! (H. G., 4:—, inb. 5:—) sannolikt
stor utsikt att bli till hjälp och glädje även för nutida mammor och småttingar.

Julens vackraste sagobok är en svensk upplaga av Peter Pan av J. M. Barrie,
(Å. & Å., inb. 8:50) med Rackhams världsberömda färgplanscher, till svenska av
E. B. Detta lilla bedårande sagoväsende kan sägas tillhöra det engelska
nationalmedvetandet och har i sitt hemland gått i arv i flera generationer. Det får inte
glömmas att svenska barn ej ha samma förutsättningar att tillägna sig Peter Pan.
För att kunna göra det i vårt land fordras ovillkorligen en viss grad av kultur
samt en rörlig och livlig fantasi. Peter Pan är inte en saga för vilket svenskt
barn som helst. Men vad man känner sig avundsjuk, när man ser Rackhams
bilder, ser hur på samma gång barnsligt tillgängligt och högt konstnärligt en saga
kan illustreras och jämför med vad vi själva i det fallet ha tillgång till! För barn
som förstå sig på konst är Peter Pan en mycket lämplig bok.

Om det också inom den stora litteraturen finns övernog även för det uppväxande
släktet, så faller det ju ingen in att advocera för att barn och ungdom
skola så att säga förlyfta sig på litteraturens mästerverk och aldrig läsa för dem
särskilt skrivna böcker, även ren förströelselitteratur. Men när man tar del av
den mängd joltigt och i alla avseenden undermåligt gods som under rubriken
»flickböcker» breder ut sig i marknaden, särskilt till jularna, känner man det
beklämmande vid tanken på att våra flickors förnämsta nöjesläsning i regeln utgöres
av just detta slags böcker. Jag har aldrig läst någon av t. ex. Courths-Mahlers
böcker, men jag vet från vederhäftigt håll — för övrigt från lektor M. L. Gagner
— att de äro av sämsta slag och att unga flickor med förtjusning läsa dem i
dussinvis. Man frågar sig ovillkorligen inför de många försålda tusentalen av
dåliga flickböcker: Vad hjälper det med undervisning i litteraturhistoria och med
skolbibliotek, med klassiska och nya goda ungdomsböcker och hela den stora
litteraturens skatter! Det är som en amerikansk professor, G. E. Hardy, sagt:
»Värdelös litteratur är den unga intelligensens förbannelse och den barnsliga
moralens förödelse. Likväl håller den marknaden, och dess stora spridning och
hastiga försäljning äro slående bevis på den folkliga smakens urartning och på
vårt defekta uppfostringschema.»

Det har inom denna bokart blivit alltmer vanligt att låta en berättelse fortgå
i fyra, fem delar. Det upplyses emellertid för varje ny del, att den kan läsas
oberoende av den föregående. Ja, det är så sant som det är sagt; det är fullkomligt
likgiltigt, om man slår i sig en eller tio delar, och nära på detsamma, om
man läser dem fram- eller baklänges, så litet finns där av planmässighet,
karaktärsutveckling och organiskt händelseförlopp.

Av Blomkulla-böckerna av Hedvig Svedenborg har utkommit sista delen,
Bröllopet på Blomkulla (Å. & Å., inb, 4:50). Den är de föregående lik. Författarinnan
har ju en ganska livlig berättarstil, men hon hopar utan tillräcklig förmåga
att psykologiskt individualisera dem en massa personer, och det hela blir
schablonartat och banalt. — Elisabeth Kuylenstierna-Wenster börjar med Liten blir väl
stor (Å. & Å., inb. 4:50) en ny serie, denna gång med en tolvårig flicka som
huvudperson och lovar, att hon skall komma igen både som backfisch och student
ska. Det är utan all saknad man nu skiljes från den synnerligen likgiltiga och
andefattiga unga damen i den eleganta crépe-de-chine- och kristallmiljön.
Språkbehandlingen är, som ofta hos denna författarinna, slarvig, och där förekommer
onödigt mycket slang och ofta på alldeles galna ställen. En sak är bl. a. att observera


vid dessa fortsättningsböcker, nämligen att de från början med huvudpersonen
jämnåriga läsarinnorna — här således i tolvårsåldern — inte hinna i kapp henne;
de bli inte studenter inom ett par år som hon.

Teres Lönegren visade i en flickbok förra julen några goda ansatser, som
ingalunda förverkligats i den nu utkomna Sonja Marianne och några andra (Gle.,
Gle. ungdomsböcker 49, inb. 3:75). Denna bok äger intet existensberättigande,
och man förstår ej hur författarinnan idts skriva den. — Faster Emys skolhushåll
av Sigrid Adams Klingberg (Wahledow, 3:—, inb. 3:75) är något bättre i fråga
om komposition och karaktäristik, men hör liksom Barnen i prästgården av Naima
Hasselberg (Boktryckeri a. b., inb. 3:—) och Urre, Bubi och Jag av Birgit Möller
(B. & B., inb. 3:75), en bok som väl gör anspråk på epitetet skojfrisk och
därför dukar upp en massa orimligheter, till den talanglösa snömoslitteraturen.

Laura Fittinghoffs En liten värld bland fjällen (L. H., inb. 2:75) och
Barnen från Frostmofjället (Lj., 3:75, inb. 4:75) är kanske det bästa vi äga av
svensk barnlitteratur. Hennes nu i bearbetad och förbättrad upplaga utkomna
I fjälluft (Sv. andelsf., 3:50) vänder sig till den mognare ungdomen. En sund,
bra och rolig bok.

Elsa Lindberg-Dovlettes böcker ges ut i samlad upplaga. Början göres med
hennes debutarbete: Ann-Lis, en bok om människors barn (A. B., 4:50). Den
är på titelbladet angiven som lämplig för »den mognare ungdomen». Mognare
bör här starkt betonas. Ann-Lis är talangfullt skriven. Där finns god
karaktärsteckning, och en levande och målande framställning av den unga hårt prövade
unga flickans växlingsrika liv. Men den berättar ganska oförblommerat och
jag skulle vilja säga — författarinnans synbarligen goda och allvarliga mening till
trots — bestickande om diverse erotiska förhållanden. Det fordras både omdöme,
erfarenhet och allvar hos de unga läsarna av Ann-Lis' öden.

De norska flickböckerna äro i allmänhet friskare och stå i närmare kontakt
med det verkliga livet än de svenska. Dessutom äga de det utmärkta företrädet
av en mera naturlig humor. Dock är det ingen av de till julen översatta som
gör ett särskilt överlägset intryck. Fortsättningen på den förut utkomna
Ann-Kersti av Barbra Ring heter Två år senare (A. B., 3:25). Den går ej upp emot
den första, men är i alla fall en hurtig, trevlig och välskriven flickbok. En
liten stackare (A. B., 1:50) av samma författarinna är en ganska originell
berättelse. Den handlar om en liten engelsk gosse, som fader- och moderlös skickas
till sin norskfödda moders familj. Där finns, utom några sympatiska släktingar,
en moster, så obegripligt oförstående och hjärtlös för barn i allmänhet och den
lille pysen i synnerhet, att man ej kan tro riktigt på hennes omvändelse, som också
får ett drag av sentimentalitet. Men det är i alla fall en bok som fastnar i minnet,
och den lille lorden — titeln En liten stackare är alldeles missvisande — vinner
helt ens hjärta. Författarinnan har lyckats väl få fram den engelska grundhalten
i den lilles karaktär, självbehärskningen och själsnoblessen. — Det är skada att
vi få Barbra Rings böcker i svensk-finsk i stället för i svensk översättning. —
Som fruns hjälpreda av Kathrine Lie (W. & W., inb. 4:50) är en underhållande
bok. Den unga flickans första kondition hos en farbror och pastor är väl
komponerad och berättad. Men hennes liv hos den rika skeppsredarfamiljen
bjuder på alltför mycken otrolighet, d. v. s. man får det bestämda intrycket att
det hela arrangerats så som det gjorts för att ge högsta relief åt den unga flickans
överlägsna klokhet och förmåga att reda sig. Hon reser slutligen till Amerika och
hem igen. Skildringen av upplevelserna på andra sidan Atlanten är mera intresselös
än vad vi själva äga av den sorten. — Konflikten i Gyllembourgslottet

(Kulturförl., 1:75, inb. 2:25) av samma författarinna kan sägas ligga i den diametralt
olika karaktären och hjärtelaget hos två systrar. Men där finns ej spår av
stegring. Man förlorar småningom allt intresse för det lilla hjärtlösa, fåfänga,
lögnaktiga fä som den yngsta systern oföränderligt förblir ända till slutet. Den äldre
är mera intresseväckande. Fastän Kathrine Lie är en god berätterska, är ingen
av dessa böcker av den betydenhet som motiverar en översättning till svenska.

Detsamma kan, och med ända större befogenhet sägas om de danska författarinnorna
Ingeborg Vollquartz' och Elinor Kielgasts böcker. Av den förra ha vi
nu fått den fjärde Lilianboken: Svärmor Lilian (Å. & Å. inb. 4:50). Denna
berättelse har småningom plaskats ut till rena intigheten. Emellertid är det väl
inte slut än. Efter Lilian som svärmor kan ju komma Lilian som mormor och
som mormorsmor. Hon kommer då att kosta sammanlagt bortåt 30 kronor. Tänk
så mycket bättre, roligare och värdefullare litteratur det kan fås för det priset!
— En av de sämsta flickböcker man över huvud kan tänka sig är Flickornas
paradis av Elinor Kielgast (Å. & Å., inb. 4:50). Där skildras ett ytligt och
mondänt danskt herrskaps reseliv, först på ett gentilt svenskt sanatorium och så i
Tyskland. Det är ett vanligt trick i dylika böcker att där snobbas med kunskaper
om mänsklighetens store eller storverk, för att dymedelst ge illusion av djupsinne.
Här är det Goethe som får tjänstgöra. En ung flicka utropar inför hans staty i
Frankfurt: »Herr Wolfgang ser verkligen riktigt stilig ut; det är snille över hans
gestalt, men han har ju också åstadkommit en del vackra saker . . . Jag kan
mycket bra yttra mig om det, jag har ju läst en del i skolan.» Att det emellertid
inte ges en så dålig flickbok, att den ej i en hel del recensioner får beröm visades
även i julas i fråga om Flickornas paradis För övrigt finner jag till min häpnad
i det danska biblioteksbladet, Bogens verden, det omdömet att »Fru Kielgast är en
smuk Fortæller for unge Piger». Jag skall därför be att få stödja mitt omdöme
med vad som yttrades av en så kompetent bedömare som Jeanna Oterdahl. Hon
skriver:

Undertecknad, som i tjugu år haft det stundom ganska tvivelaktiga nöjet att
granska ungdomsböcker, vet sig sällan ha mött något så totalt renons på
existensberättigande som denna »flickroman». Och när man då vet hur
sexton—sjutton-åringarna med alla sina mycket iögonfallande fel sträcka sig efter skönhet och
idealitet, efter det som kan fylla och lyfta dem! Hur någon människa kan ha
lust att översätta — för att inte säga skriva — ett sådant tarvligt nonsens är hart
när omöjligt att fatta. Men som sagt — något ont kan ingen rimligtvis lara sig
av denna paradishistoria — namnet är lika omotiverat som allt annat; men detta
negativa omdöme är en mycket klen rekommendation för en bok.

Ha vi således i år fått den mest andefattiga flickboken från Danmark, så ha
vi till gengäld också därifrån fått den bästa: Spirrevipp av Bertha Holst, övers.
av Birgit Möller (A. B. 4:25). Det är en familjehistoria med psykologiskt
fördjupad karaktärsteckning och även ur formell synpunkt väl berättad, en flickbok
som för ovanlighetens skull verkligen kan göra anspråk på att kallas litteratur.
Spirrevipp är Askungen. Det går ej vidare bra för henne i skolan; där finns
så mycket utanför den som behöver hennes moderliga och förstående omsorger.
Även i det som hon i bästa mening tar sig för misslyckas hon ofta och får skenet
emot sig. Men hon har ett modigt och starkt hjärta, och småningom få alla
familjens medlemmar erfara behovet och glädjen av hennes ömhjärtade moderlighet.
Hon förstår allt så bra, därför att hon själv saknat och lidit och så ofta blivit
sårad i sitt finkänsliga väsende. Möjligen skulle man kunna göra den anmärkningen
att föräldrarna äro alltför trubbiga i fråga om den psykologiska förståelsen

av Spirrevipps lilla personlighet, och att det således dröjer alltför länge innan
hon får den erkännande och tacksamma atmosfär i vilken hennes karaktär utvecklar
sig som blomster i sol. Spirrevipp hade i en klumpig hand lätt kunnat bli
en sentimental historia, den har i stället lyckligtvis blivit en flickbok av mycket
högt och bestående värde. Men synd att översättningen är ganska dålig. Den
bör göras om till följande upplaga.

Av översättningar från engelskan ha utkommit i Fritzes bibliotek för barn och
ungdom två intresselösa och samtagna böcker: Caroline och hennes systrar av
Lela Horn Richards (Fri., Nytt bibl. f. barn o. ungdom 72, 3:75) samt Bara
Petra av Dorothea Moore, (Fri., Nytt bibl. f. barn o. ungdom 71, inb. 3:60)
båda översatta av E. Lilljebjörn. Den senare boken är en av de femtielva
variationerna på det vanliga engelska skolmotivet: den misskända präktiga flickan och de
illasinnade kamraterna. — Betydligt bättre är Upprorsmakerskan av samma
författarinna (A. B., inb. 3:25). Det är en lagom romantisk historia om en bortskämd
flicka i backfischåren, som väljer att reda sig på egen hand i stället för att lyda
en som hon anser orättvis förmyndare. Där finns god karaktärsteckning och
historien är spännande och kultiverat berättad.

Ehuru den står något högre i kurs än de ovannämnda i Fritzes bibliotek måste
man beteckna översättningen av En liten australiska av Mary Grant Bruce (Gle.,
Gle. ungdomsböcker 51, inb. 3:75) som onödig. Den handlar om en liten flicka
på en stor boskapsfarm i norra Victoria. Början lovar en del i fråga om ett för
svenska barn ovanligt australiskt friluftsliv, men det blir ej till mycket och
berättartonen är tämligen tråkig. Det spännande momentet utgöres av en ganska
fantastisk, men därför inte vidare rolig historia. Hedvig av Petersens utmärkta
översättning hade varit vard ett mera intressant original.

Flickan från Texas eller den blå hägern av M. Jamison, översatt av Hugo
Gyllander (Sv. l.-t, Saga 94, 2: —) är en i uppslaget originell, älskvärd och
intagande liten flickbok för 8—12-åringar.

Åtskilliga svenska pojkböcker utkommo i julas. En bok av scoutgeneralen,
Ebbe Lieberath, hör numera till denna högtids rituella firande. I Sjömän och
ryttare (Å. & Å., inb. 4:50) visar sig författaren alltjämt som en god iakttagare
och bedömare av pojkar och deras psyke, och han berättar raskt och livligt. Men
lättheten att fabulera frestar till en viss ytlighet som författaren inte alldeles lyckas
motstå. Och historien om spritsmugglingen verkar fattigdomsbevis; nog kunde
Lieberath reda sig utan det motivet! Berättelsen Alarik vill jag särskilt
framhålla för den utmärkta karaktärsteckning författaren ger i samband med
framläggandet och lösningen av en konflikt mellan mänskligt och juridiskt
rättfärdighetskrav; och där det blir förnuftet och hjärtat som rå över lagens bokstav.

Jul. Regis nekar sig ingenting i fråga om otroligheter. Denna gång är det en
amerikansk miljardör som för att roa sin egen son ogenerat stjäl några Göteborgspojkar
och för dem till Marocko! Och lyckligtvis hem igen, trots rövaranfall m. m. . .
Jul. Regis berättar emellertid roligt och spännande och i ett vårdat språk. Boken
heter Den försvunna patrullen (Å. & Å., inb. 4:50).

En annan av pojkarnas favoritförfattare är Erik Pallin. Han fortsätter att
berätta om Klasropojkärna på äventyr (Å. & Å., inb. 4:50), svenska hurtiga och
muntra gossar.

Sven Vågman (B. W., Wahlströms ungdomsböcker 65, inb. 1:50), vars äventyr
förtäljas av Gunnar Örnulf, har under årens lopp haft en mängd bröder; det
är med andra ord en komposition med de vanliga äventyrsingredienserna. Men
man bör ju även här, när nu detta slags böcker alltid hålla marknaden, gynna

svensk industri, i synnerhet som Örnulf är en rutinerad berättare utan tarvlighet
och råhet vare sig i innehåll eller form.

Nutida stockholmska söderpojkar äro Jerker, Pelle och Jonne (B. Mrs bokf.,
inb. 2:—) samt Frasse i 5:an och Ernfrid i 7:an (L. H., 2:75, inb. 3:75), vilkas
alla upplevelser under en tid framställas av Hjalmar Wallander. En del av
händelserna äro tämligen otroliga, och man skulle gärna velat slippa
spritsmugglingsepisoderna — det motivet är nu till leda utnyttjat — men pojkarna äro
sympatiska och av gott virke, och de stå på ett högre plan än den alltför högt
uppskattade, tämligen idiotiska Andersonskans Kalle. Vi ha övernog av berättelser
om s. k. överklasspojkar, det synes mig därför vara ett gott grepp att visa bilder
från hem där kampen för tillvaron föres under andra former och där ungdomen
tidigare måste reda sig utan ett ombonat hems skydd och vard. Men det ligger i
sakens natur att man där ej »talar som en bok»; dock har författaren varit
sparsam med slangspråket.

Kallanderhjälm av Greta Carlson (Skolornas läroboksförl., 2:—, inb. 2:50)
är på sätt och vis en besvikelse. Den visar nämligen ingen utveckling varken hos
författarinnan eller Susan, med vilken senare hon gjorde en så lovande debut.
Kallanderhjälm är visserligen även den en munter och trevlig bok, med åskådligt
och levande tecknade personer, små och stora. Men det hela är ytligt och
fragmentariskt, och författarinnans metod börjar ängsligt närma sig schablon. Man
har ett bestämt intryck av att den föregående framgången kommit henne att inför
sig själv slå av på kraven, i visshet om att det går bra i alla fall. Dessutom
tyckes det vara fortsättningsböckers oundkomliga öde att undan för undan
försämras. Det vore bestämt klokt av författarinnan att vila sig ett år eller par och
samla sig till ett mera fördjupat och lödigt verk. Annars fruktar jag att hon
mycket snart kommer att inrangeras bland bokfabrikanterna.

Richard Melanders I Sitting Bulls land (Å. & Å., inb. 4:50) har utkommit i
ny upplaga. Man tänker när man får den i sin hand med saknad på den i alla
avseenden synnerligen gedigna utstyrseln av denna och andra böcker i det gamla
norstedtska ungdomsbiblioteket. I Sitting Bulls land handlar som bekant om
nybyggarlivet i Missouri och den slutliga avgörande striden mellan indianerna och
de vita inkräktarna.

I översättningslitteraturen har utkommit Djärva spejare av Tomlinson (Å. & Å.,
Indianboken, Pojkarnas julkalender 1923, i: 50), i god översättning av Sigrid
Stjernswärd. Den kan sägas utgöra ett komplement till den närmast föregående.
I Djärva spejare, som är en i Amerika mycket känd och uppskattad indianbok,
ligga sympatierna på de vitas sida. Den handlar om striderna om Ohiogränsen.
Dåligt omslag och slarvig inhäftning.

En mot indianerna synnerligen vänligt stämd författare är Tony Gredsted,
Hans bok Hocoota är en mycket väl berättad historia om en ung indianhövding
och hans vita fosterbror. Dessas slutliga öden förtäljas nu i Präriens son (Gle., Gle.
ungdomsböcker 50, inb. 3:75).

Svarte Robinson av A. Séguin är en av de bästa bland de många gamla
robinsonaderna. Den torde leva i gott minne hos den äldre generationen. Den
nya översättningen av Lilly Hellström är mycket god (Fsk. barntidn., inb. 2:40).

Två roliga böcker, inte minst för snälla gossar — det senare ej att uppfatta
som en dålig rekommendation, utan hänförande sig till det trots titlarna
oförargliga innehållet — äro den gamla populära En stygg pojkes historia av Aldrich
Th. Bailey (A. B., Bonniers ungdomsböcker 35, 1:75), vilken handlar om en
högst sympatisk och värdefull liten personlighet i 13-årsåldern, samt En riktig

tjuvpojke av Richmal Crompton, översättning av Arne Lönnbäck (Kulturförl., 2:50,
inb. 3:50) en kvick, lustig och rar pys i samma ålder som föregående. Båda
dessa böcker äro skrivna med verklig litterär talang.

De senaste numren i Fritzes scoutbibliotek äro skäligen svaga. Ruffys vidare
öden av Alfred Judd, (Fri., Fri. scoutbibi. 19, 2:25, inb. 3:—) utgör
fortsättning av den julen 1922 utkomna Rufford & Co. Det är en vanlig schablonbok.
— Den andra delen Flemming av Gunnar Jörgensen, översättning av Gö. Jö.
(Fri., Fri. scoutbibl. 20, 2:50, inb. 3:25) visar sig ha fått alltför ampla lovord i
den danska pressen, om vilka man göres underkunnig genom ett medföljande
annonsblad. Kompositionen är dålig, och författaren lyckas inte i sitt försök att
småningom avvinna läsaren sympati för den från början synnerligen ohängde pojken
Flemming. Man känner sig tämligen likgiltig även inför hans förbättring.
Skolupptågen, t. ex. med s. k. klåpulver, äro föga skrattretande, och den sjaskiga
lärarinnetyp där skildras är för svensk erfarenhet en ren konstruktion, och man
må hoppas obefintlig även i den danska skolvärlden. Men också om boken hade
ett helt annat värde än den har är den genom den oförlåtligt slarviga översättningen
ur räkningen. Att inte de vanliga gamla fällorna klarats må nu vara
hänt, — kritiken över de missödena trubbas småningom av genom deras täta
förekomst — men vad sägs om t. ex.: den rosen (= berömmet!) skall han ha
— du är inte bangen av dig — två små packar (= paket), vartill kommer en mycket
ovig svensk språkbehandling. Homeros blundar ibland kan man därför säga om
att Flemming i julas från auktoritativt håll särskilt anbefalldes för julinköpen.
Titeln »Scoutbibliotek» medför en viss förpliktelse både i fråga om urval och
språk samt även utstyrsel. I alla dessa avseenden lämnar Fritzes scoutbibliotek
åtskilligt övrigt att önska.

E. F. Benson, son till den framlidne ärkebiskopen Benson av Canterbury och
bekant även för svensk läsekrets genom sin självbiografiska skildring Våra
familjeförhållanden, har i David Blaize (Gle., Gle. ungdomsböcker 52, inb. 5:25) skildrat
sin skoltid i ett av de för England typiska internaten, troligtvis Eton. Där finnas
alla de vanliga ingredienserna i dylika collegeskildringar. Det är givet att dessa
måste erbjuda ett långt större intresse för den engelska läsekretsen än för den
svenska. Men naturligtvis kan det vara av betydelse för våra pojkar att få
kunskap om hur skollivet i allmänhet ställer sig för deras engelska jämnåriga, och
Benson har en god och kultiverad stil. Det bör dock ihågkommas, att det i
David Blaize ett par gånger snuddas vid ömtåliga erotiska problem, vilket givet
bör begränsa läsekretsen till den mognare ungdomen.

Den förträffliga och litterärt högt stående berättelsen om ett års italienskt skolliv,
Cuore av Edmondo de Amicis, vilken i sin svenska översättning: Hjärtat på
rätta stället, var en av favoritböckerna för 1890-talets ungdomar, har några år
varit utgången hos oss. Den utkom i julas i två upplagor: en nyöversatt av Ellen
Lundberg-Nyblom på Almqvist & Wiksells förlag — titeln på denna är Pojkar av
rätta sorten (inb. 3:75) samt den gamla norstedtska översättningen av H. Nordenadler
(3:50, inb. 4:75). Det är en bok som bör finnas i varje skol- och folkbibliotek.

Wahlström & Widstrands förlag har startat en ny serie, De ungas bibliotek;
den redigeras av Hildur Lundberg. De två böcker som nu utkommit passa för
både pojkar och flickor. — Flickan som ville bli pojke av Beulah Marie Dix,
översättning från engelskan av Karin Jensen (inb. 4:50) är en historisk äventyrsberättelse
från Karl II:s tid. Den ger en god och tillförlitlig föreställning om den
hela England sönderslitande inbördesfejden mellan Kavaljerer och Rundhuvuden

och är sålunda ett värdefullt tillskott till den ganska magra nöjeslitteratur som
förmedlar historisk kunskap. Bokens lilla huvudperson har vuxit upp bland en skara
bröder och önskar att hon också vore pojke. Hon blir bönhörd över hövan, ty
hon får, förklädd, vara med om åtskilliga bistra äventyr i Kavaljerernas läger. Det
romantiska inslaget är nog en smula otroligt, men det är av den art som roar den
barnsliga fantasien. Med sin styrka, sitt mod och sin rådighet som Kavaljer är Lybü
Venner-Muntergök som hon kallas hela tiden också ett varmhjärtat och moderligt litet
kvinnoämne. Boken passar för 10—14-åringar. — Nummer två i denna serie är en
översättning av den i Amerika och England mycket populära Doctor Dolittle av Hugh
Lofting, vilken på svenska fått titeln Doktor Levertran (inb. 3:50). Det är en fantastisk
och tokrolig berättelse om doktorns resa till Afrika med åtskilliga djur, som utgöra hans
närmaste umgänge. Man kommer ovillkorligen i fråga om den berättande stilen att
tänka på Kiplings Just-så-historier. Men intet ont i det! Doktor Levertran kan roa
både små och stora. — De båda första numren i detta bibliotek äro således två
översättningar. Den ena hör till dem som böra finnas tillgängliga även för svenska
barn; den andra är som nämnt ett gott tillskott till vår ungdomslitteratur. Men
ända skulle jag vilja säga, att man av de föreliggande böckerna ej kan utläsa
principerna eller programmet för denna nya serie. Det beror nu på hur fortsättningen
blir, ty det bör självklart fordras mer av böcker i en dylik sammanföring
än av enstaka. Måhända återkommer jag i annat sammanhang till frågan om vad
man skulle önska av en fortlöpande serie ungdomslitteratur och hur den skulle
sammansättas.

För pojkar och flickor i tonåren är väl Sigrid Stjernswärds senaste bok:
Bråkstakar (Å. & Å., 4:75), närmast avsedd. Denna författarinna äger en obestridlig
talang att berätta roligt för barn och ungdom; hon är kvick, uppfinningsrik,
originell och naturlig. Det är en fart och ett gott humör i denna familjeberättelse
som måste roa ungdom. Men fru Stjernswärd är ej fri från ett effektsökeri som
förleder henne till överdrifter vilka stöta både sunt omdöme och god smak. En
dylik överdrift var i hennes förra bok, Ungarna i stora huset — av vilken den
här ifrågavarande är en fortsättning — skildringen av faster Tabea; i denna är
det en informator som framträder i en alltför osannolik konstruktion, d. v. s. om
man skall tro på att han fick stanna i familjen så pass länge som han gjorde.
Hennes egna inflickade omdömen — träffande och kvicka många gånger — ha
givetvis adress till vuxna läsare, med vilka hon utbyter menande ögonkast. En
viss naivitet har naturligtvis sitt stora berättigande i en sådan skildring som denna,
men den skall vara omedelbar och verka genom sin egen kraft. Och vad jag för
min del finner alltför litet av hos fru Stjernswärd är verklig människoskildring,
ord och handlingar som ge perspektiv, som belysa barnens karaktär, deras själsliga
beskaffenhet. Man kan ej värja sig för ett intryck av ytlighet. Just därför att
hennes talang är obestridlig skulle man önska att hon, utan att släppa av sin
humor och sin lättflytande framställning, sovrade och fördjupade. Språkbehandlingen
lämnar ännu en hel del övrigt att önska, men är betydligt bättre än i
Ungarna i stora huset.

Av Anna Maria Roos' Samlade arbeten för barn och ungdom har fjärde delen
utkommit. Det är den roliga och instruktiva reseboken Fyra barn i Biskra (A. B.,
inb. 4:25). Passar för pojkar och flickor i 10- 12-årsåldern. Författarinnan har
ju ett mycket värderat namn inom ungdomslitteraturen, och den nu utkommande
upplagan av hennes samlade arbeten inom detta område bör finnas i biblioteken.

Finns det någon tid i livet då man har så frisk aptit på och orkar smälta
historiska romaner såsom i ungdomen — hade jag skrivit i inledningen till en

recension i julas. Men då upplystes jag av en person som står i närmare kontakt
än jag med det uppväxande släktets läsning, att de unga ha skräck för långa
böcker och att av den anledningen de anse både Topelius', Starbäcks och
Ingemanns romaner för gammalmodiga och att det inte faller dem in att läsa Walter
Scott (det senare beror dock kanske till en del på bristen av en trevlig modern
upplaga). Skall emellertid någon lyckas helt fånga ungdomens intresse även i
tjocka böcker, så är det väl ända Robert L. Stevenson, denne sällsamme, världsbereste
författare, den romantiska dådkraftens förhärligare, som blivit jämförd med
Poe, Hawthorne och Jules Verne. Bonniers förlag har i ny upplaga utgivit den
redan för omkring tjugu år sedan översatta Den svarta pilen (A. B., inb. 5:75).
Den dramatiska handlingen utspelas i England under Rosornas krig. Där är
ett myller av personer och händelser, och författaren ger i sin eleganta och
åskådliga stil en förträfflig skildring av denna intressanta tid i Englands historia.
Huvudpersoner äro en ung gosse och en ung flicka, som råkat i händerna på en
av tidens rovlystna borgherrar, men räddas av det ädla fribrytarbandet Svarta
pilen. På samma förlag ha utkommit två andra romaner av Stevensen. De heta
Bortsnappad (eng. Kidnapped A. B., 4:50) och Catriona (A. B., 6:50) och handla
om skotten David Baifours underbara öden under senare hälften av 1700-talet,
dels på en obebodd ö, dels i de skotska högländerna samt slutligen i Holland
och Frankrike — alltsammans fängslande och välberättat. Det är emellertid
kanske skäl i att upplysa om att de båda böckerna tillsammans räkna 858 sidor
och tillägga författarens egen reflexion: »De som läsa böcker och de som läsa
Magazines tillhöra skilda kretsar». Om Bortsnappad säger han: »Detta är
ingenting för en vetenskapsmans bibliotek, utan en bok för skolrummet (har avseende
på de engelska internaten) en vinterafton då läxorna äro lästa och tiden då man
skall gå till sängs närmar sig; och den hederlige Allan (en höglandsjakobit) har
ingen vidare avsikt än att stjäla någon ungherres uppmärksamhet från hans
Ovidius och för en stund föra honom bort till högländerna och adertonde seklet
och sedan låta honom gå till sängs med några fängslande tavlor, som kunna
blanda sig med hans drömmar.» — Förut översatta av Stevensons böcker äro
Sjörövarens testamente och Skattkammarön.

Carl August Cederborgs historiska berättelser äro en omtyckt ungdomsläsning.
Till julen utkom Hans Våghals (V. Sv., 2:—), berättelse från Gustav Vasas
senare regeringsår — en spännande historia i ett gott och vårdat språk.

Till slut vill jag varmt rekommendera en liten samling på sex berättelser:
Fordomtima av Ragnar Båge (Framt., 3:—). Det är fyra fornnordiska
berättelser samt en från Pompeji förstöring och en om kejsar Tiberius. Författaren
har en synnerligen kultiverad penna, och även de smakfulla illustrationerna äro av
hans hand.

Redan julen 1922 utkom Blomsterkonungen på Hammarby, liten svensk komedia
i tre akter av Amalia Björck (A. B., 2:75), men blev på grund av
förbiseende ej omnämd i förra årets översikt. Det är älskliga idylliska små interiörer
ur Linnés hemliv och hemvärld som författarinnan ger i en lyckligt fångad
tidsfärg. Man ser den världsberömde lärde med hustru, barn, tjänare och en talande
papegoja, men även i kretsen av lärjungar och tillresta beundrande gäster. Linné
talar visserligen som en bok, men boken är hans egna samlade skrifter, och om
även metoden ej är att rekommendera, så har den ej hindrat författarinnan att
få fram en levande bild av Linné. Det är som sagt idylliska tavlor, och någon
dramatisk konflikt eller ens stegring finnes ej; men spelad med fin uppfattning

och gott humör bör den bli en roande komedia, en »äreport med blommor och
brinnande hjärtan» — som författarinnan själv karaktäriserar sitt verk.

Walter Stenström fortsätter sin för ett par år sedan startade serie för barnteatern,
vars första nummer, Prinsessan som inte ville äta havresoppa (Sv. andelsf.,
Barnteatern 2, 1:75), blivit mycket populär. I julas utkom Årsexamen i Ruskaby
skola för 50 år sedan (Sv. andelsf., Barnteatern 4, 1:50). Lärarinnan är en
Mrs Malaprop à la Sheridan, och pjäsen kan i utförandet bli lustig nog med alla
de komiska poänger som inneslutas i ordvrängningarna. — En liten trevlig pjäs
för de minsta skolbarnen är Pepparkaksgubbarna i pepparkaksskrinet (Sv. andelsf.,
Barnteatern 5, 1:50). För de sceniska arrangemangen, dräkter m. m. ger
författaren lättfattliga och praktiska anvisningar.

I de två senaste samlingarna Barnteatern på Sagas förlag (Sv. l. t., Saga 92,
inb. 3:—; 95, 2:—) finnas åtskilliga intressanta och roliga pjäser. Drömtydaren
av Emilia Fogelklou handlar om Josef och hans bröder. Författarinnan har
utmärkt behandlat det djärva ämnet och lyckats ge levande bilder och psykologiskt
väl träffade karaktärsteckningar i en livlig dramatisk framställning. Att inöva
och utföra detta bibliska spel bör kunna intressera skolungdom i de högre
klasserna. Detsamma kan sägas om Ljusa stjärnan, gammal förevisning, med tal
och sång, upptecknad från Värmland av Hugo Törnkvist. Där förekomma både
kung Herodes med tjänare och skarprättare, Mörklands konung med tjänare, de
tre vise männen, Judas och stjärngossarna. Detta äkta gamla julspel bör, väl
iscensatt, kunna bli värdigt och stämningsfullt. Anna Wahlenberg har skrivit
en lustig och synnerligen spelbar liten pjäs: Kungens besök eller Tuttilutt. Ett
nytt namn på barnlitteraturens område är åtminstone för mig Elin Bohlin. Hon
har här en väl uppbyggd, riktigt rolig pjäs: Halva riket och prinsessan, samt en
kortare: Kungens nya portvakt, även den mycket spelbar. Man fäster sig särskilt
vid det naturliga språket och den goda dialogen. — I Sagor och sagospel har
Elsa Beskow (Birkagården, inb. 3:50) en rolig och originell pjäs: Bära en
karamell, som kan ge anledning till åtskillig lustighet vid uppförandet. Boken
innehåller även ett litet allvarligt sagospel och tre sagor.

Charlotte Mannheimer har offentliggjort ett sagospel: Den vise mannen och
prinsessan (Peh., 3:—), skrivet ursprungligen för tredje klassen i Göteborgs samskola,
där den med stor framgång uppförts. Där finnas tydliga och bra bilder av
scenanordningar och kostymer, vilka komponerats och utförts av eleverna. Torde
lämpa sig bra för uppförande i skolor.

Slutligen utkom till julen tre samlingar barnvisor. Fågelvisor att sjungas av
barn i hem och skola. Text och musik av Josef Blomqvist (folksk, barntidn., 1:25,)
är det bästa som utkommit på detta område sedan fru Tegnérs, Sjung med oss,
mamma! De olika fåglalätena äro skickligt individualiserade, och ackompagne
manget är förträffligt. För de minsta sjungande barnen äro dock fågelvisorna
för svåra. Formatet är opraktiskt; likaså den anordningen att en del av texten
står på en annan sida än noterna, så att två exemplar äro nödvändiga vid
sjungandet, åtminstone tills barnen kunna texten utantill.

Farbror Feves visor av . numera avlidne Fredrik de Ron (W. & W., inb.
4:75) har en vacker utstyrsel och nätta små vinjetter av Ruth Jung. Melodierna
äro enkla och okonstlade samt lätta att återge även för de minsta sångbarnen.
Texterna äro bra, men i flera av sångerna alltför långa.

Kaj och Maj, barnsånger med musik av V. Wikholm (Sv. miss., 1:75, inb.
2:50), ha ett tendentiöst innehåll; musiken är intetsägande och banal, utan all
pregnans, och i ett par av visorna finns på sina ställen ej rum att andas för de


små sångarna. Över huvud taget passa ej dessa sånger med ord som »barndomsvänskap»,
»den underbara tråden», »barnahjärtats ljusa tro», »slöjdmetod» m. m. d. att
sjungas av barn, knappast för dem. Låt dem i stället sjunga en hederlig gammal
psalmvers eller en religiös sång med innehåll och ord som de kunna tillägna sig.
En sådan julsång t. ex. som Viktor Rydbergs Betlehems stjärna med musik av
A. T. följer dem livet igenom.

Vetenskap för pojkar ock flickor är namnet på en serie, av vilken två delar
utkommit (A. B., inb. à 3:50). Det är, förstås, naturvetenskap det gäller. Den första
delen heter Stora uppfinningar, och där behandlas lokomotivet, ångbåten, ballongen,
automobilen, aeroplanet, telegrafen, telefonen, dynamon, radio och många andra
uppfinningar. Den andra delen heter Vår trogne slav elektriciteten. Författare är
Charles R. Gibson, som här fått en sakkunnig översättare i ingenjör Carl
Skånberg. Författaren vill ge sitt vetande i förströelseläsningens form, dock
naturligtvis utan att rubba på den vetenskapliga vederhäftigheten. Böckerna äro avsedda
för barn ända från åtta till fjorton års ålder. Det är således en bok i samma syfte
som den för ett par år sedan utkomna Uppfinningar och upptäckter av F. A. Talbot.



BIBLIOTEKSNOTISER.
Anslag till biblioteks- och folkbildningsfrågor vid årets riksdag. I fråga om Kungl.
biblioteket har vid årets riksdag gjorts en mindre ökning på anslagsposten till avlöningar åt
icke-ordinarie befattningshavare, med 1,068 kronor för beredande av löneförhöjning åt amanuenser,
som äro berättigade att uppföras i högre löneklass. Härmed har det ordinarie förslagsanslaget
till Kungl. biblioteket höjts till 216,500 kr. Det extra anslaget till katologiseringsarbeten inom
biblioteket utgår liksom föregående år med blott 19,000 kr. (mot 1922 25,000 kr.). Till den
gemensamma accessionskatalogen för Sveriges offentliga bibliotek har anslagits som tidigare 5,000
kr., vartill emellertid för år 1924/25 kommer 2,000 kr. till påbörjande av ett tioårsregister för
årgångarna 1916—25, vilket register av riksbibliotekarien beräknats komma att kosta i allt 14,000
kr., fördelade på 5 år. Utöver det ordinarie bokanslaget av 45,000 kr. har anvisats liksom
föregående år ett extra reservationsanslag av 20,000 kr.

Anslaget till stiftsbiblioteket i Linköping för beredande av arvodesökning till bibliotekarien
samt arvode till vaktmästaren utgår som föregående år med 2,600 kr. Anslaget till Pedagogiska
biblioteket har däremot nedsatts från 12,900 kr. till 11,000 kr., varemot anslaget till skandinaviska
bibliotekarien vid S:te Genevievebiblioteket utgår med oförändrat belopp,  1,500 kr.

I fråga om anslagen till Uppsala och Lunds universitetsbibliotek har ingen ändring ägt rum
gentemot föregående års stat (se Bibl.-bl. 1923 s. 18).

I statsverkspropositionen hade i fråga om folkbiblioteksväsendet föreslagits en nedsättning av
årsanslaget från 400,000 till 320,000 och samtidigt en ändring av anslagets natur från
förslagsanslag till reservationsanslag, en förändring, som skulle ha i hög grad beskurit
anslagsmöjligheterna för biblioteken. I motiveringen uttryckte emellertid statsrådet sin förhoppning, att
sänkningen endast skulle bli av övergående karaktär. På statsutskottets förslag beslöt emellertid
riksdagen, att anslaget skall uppföras med 320,000 kr. men alltjämt skall ha natur av
förslagsanslag, varigenom alltså möjliggöres för biblioteken att under alla omständigheter erhålla sina
statsanslag utan beskärning. Utskottet motiverar sin ståndpunkt på följande sätt: »Det av
Kungl. Maj:t framlagda förslaget innebär en anordning, som kan vara ägnad att medföra
ödesdigra konsekvenser för folkbiblioteksrörelsen i landet. Genom de ifrågasatta ändrade grunderna
och genom förslaget i övrigt skulle ej endast den lovande utvecklingen på detta område komma
att helt hämmas utan även högst menliga inskränkningar komma att vidtagas i avseende å en
av de mest nyttiga och tilltalande delarna av det frivilliga folkbildningsarbetet i landet. Nu
ifrågavarande folkbildningsrörelse är synnerligen omhuldad i våra grannländer, vilka på detta
område nått en rikare utveckling än vårt land; strävandena böra snarare inriktas på att
uppmuntra och understödja folkbiblioteken än att genom restriktiva åtgärder bereda desamma
svårigheter i avseende å deras bestånd och utveckling.»

Anslaget till de populärvetenskapliga föreläsningarna föreslogs i propositionen sänkt från
350,000 till 290,000 kr. Riksdagen beslöt på statsutskottets förslag att anvisa 325,000 kr.

Till Arbetarnas bildningsförbund anslogs för organisations- och administrationskostnader
26,000 kr. mot av Kungl. Maj:t föreslagna 15,000 kr.

Till populära föreläsningskurser anordnade för universiteten i Uppsala och Lund anslogs på
Kungl. Maj:ts förslag tillsammans 10,000 kr. mot föregående år 14,500 kr. Till sommarkurser i


Uppsala beviljades 9,000 kronor. För s. k. »universitetscirklars» anvisades efter motionsvis
framställt yrkande ett anslag av 2,600 kr., att utgå till två cirklar i nationalekonomi, som under förra
året påbörjats med anslag från annat håll, ledda, den ena av prof. E. Sommarin, den andra av
prof. G. Bagge.

Statsanslagen till folk- och skolbiblioteken samt riksförbunden för år 1923.
Ansökningar om statsbidrag för år 1923 inlämnades av 1,018 folk- och 1,012 skolbibliotek,
som alla utom ett folkbibliotek erhöllo statsanslag. Av skolbiblioteken tillhörde 27
lärlings- och yrkesskolor o. s. v. Av folkskolbiblioteken ha 78 erhållit säl skilt anslag för en
avdelning för fortsättningsskolans behov. Statsanslagsbeloppet utgjorde sammanlagt 284,959:52
kr., varav 175,926:72 kr. till folkbiblioteken och 109,032:80 kr. till skolbiblioteken.
Ökningen i jämförelse med 1922 utgör 39 folk- och 92 skolbibliotek, och i statsanslag sammanlagt
20,314:28 kr., därav 6,879: 60 kr. för folk- och  13,434:68 kr. för skolbiblioteken.

För år 1923 ha liksom föregående år fyra riksförbund erhållit statsunderstöd för
biblioteksverksamhet genom studiecirkeln med ett sammanlagt anslagsbelopp om 100,477:61 kr., varav
Godtemplarorden erhållit 49,229:98 kr., Arbetarnas bildningsförbund 36,290:86 kr.,
Nationaltemplarorden 10,716:84 kr. och Sveriges blåbandsförening 4,239:93 kr. I det senare beloppet
ingår emellertid ett anslag om 543:12 kr. till Jordbrukarungdomens förbund, som sökt
tillsammans med Sveriges blåbandsförening. I jämförelse med föregående år betecknar detta en
sänkning för I. O. G. T. av 7,595:23 kr., för A. B. F. av 3,999:68 kr., för N. T. O. av 198:48 kr
och för B. B. F. av 1,756:76 kr.

Bokförsäljning genom bibliotek. Det är ännu jämförelsevis få bibliotek, där man
har begagnat sig av de möjligheter, som numera finnas för folkbildningsorganisationer att
tjänstgöra som bokförmedlare (se härom Bibl. bl. 1922, s. 163). Att saken om den kommer i
rätta händer kan bli av betydelse även för biblioteken visas av ett meddelande, som ingått från
föreståndaren för Grytnäs skolbibliotek folkskolläraren Z. Renner. Han har föregående år
förmedlat böcker till ett värde av över 1,000 kronor, vilket i detta fall för skolbiblioteket betytt
en inkomst av över 200 kr. Exemplet bör mana till efterföljd.

Oskarshamns föreläsnings- och biblioteksförening firade den 11 jan. 1924 sin
25-års fest. Med anledning härav utgavs en festskrift med redogörelse för verksamheten.

Föreningen grundades 1899. 5 år därefter överlämnade stadsfullmäktige till dennas
förvaltning även Oskarshamns stads- och lånebibliotek, som grundats 1874 och övertagits av staden
1879.

Kungsholms församlingsbiblioteks bibliotekarie fröken Hulda Wahlström har i år
varit anställd 40 år i bibliotekets tjänst. Biblioteket har under hennes tid gått starkt framåt.
I fråga om utlåningssiffror står det nu främst bland församlingsbiblioteken i Stockholm. Med
anledning av sitt fyrtioåriga plikttrogna och framgångsrika arbete för biblioteket har fröken
Wahlström hyllats på olika sätt. Bl. a. har hon tilldelats medaljen »Illis quorum meruere» 5:te
storleken.

Borås stadsbibliotek har i år gjort ett par synnerligen värdefulla förvärv. Biblioteket har
sålunda för till bokinköp anslagna medel förvärvat största delen av avlidne borgmästaren J. F.
Bobergs värdefulla boksamling uppgående till omkring 15 » 1600 band, huvudsakligen bestående
av juridik, memoarverk, historia och skönlitteratur — jämte en mängd tidskrifter. Borås
stadsfullmäktige ha därjämte beslutat att för en summa av 7,500 kronor inköpa avlidne kaptenen
Otto Mannerfelts boksamling och anteckningar samt fördela detta mellan biblioteket och

stadsarkivet. Boksamlingen består huvudsakligen av historiska och topografiska arbeten. Därav en
mycket värdefull samling Västgötalitteratur. Dessutom finnes i samlingen en mängd manuskript,
anteckningar och tidningsurklipp berörande Sjuhäradsbygdens och Borås stads historia och
topografi.

Eskilstunaavdelningen av A. B. F. har sant ut en »Femårsskrift» för att hugfästa
minnet av avdelningens femåriga tillvaro (1919—24).

Den innehåller bl. a. personliga minnen av sådana som i en eller annan egenskap »varit
med» om arbetet, en serie uttalanden om A. B. F:s verksamhet i Eskilstuna, en livligt och
personligt skriven uppsats av den uppburna föreläsarinnan fru Alma Velander-Philip om svensk
folkbildning, som helt naturligt för henne huvudsakligen blir en fråga om föreläsningsverksamheten,
dennas betydelse i bildningsavseende och det intresse den möter inom olika samhällslager.
Av särskilt intresse ur bibliotekssynpunkt är redogörelsen för de blivande biblioteks- och
studiecirkellokalerna i den nya teaterbyggnaden i Eskilstuna (jfr ang. dessa Bibli.-bl. 1923 s. 13).

Örebro läns allmänna bildningsförbund har utgivit en synnerligen innehållsrik
»Årsbok 1923—1924» under redaktionen av rektor Einar Odhner. Den innehåller
redogörelser för de olika grenar av bildningsverksamhet, som genom det allmänna
bildningsförbundet stå i samarbete med varandra: biblioteks-, föreläsnings-, folkhögskole,- och
studiecirkelverksamhet, folkminnesinsamling, folkmusik, arbetet för naturskydd o. s. v. Till ett par av
uppsatserna äro fogade litteraturförteckningar. I en undersökning över författare- och ämnesval i
bibliotekens bokrekvisitioner kritiseras med all rätt den stora plats, som Leonard Strömberg och
andra tämligen underhaltiga författare av »en viss religiös-sentimental läggning» ha i
bokrekvisitionerna från Örebro län. Det anmärkes också — även det med rätta — på att
facklitteratur — populärvetenskapliga arbeten och moderna handböcker — förekomma allt för sparsamt.
Årsboken vittnar om en mycket föredömlig arbetsiver och insikt i betydelsen av samverkan
på folkbildningsområdet.

Akademiska sommarkurser i Uppsala 1924. Årets akademiska sommarkurser hållas
vid Uppsala universitet med början fredagen 15 augusti kl. 1 em. med en föreläsning
av universitetets rektor, prov. L. Stavenow, och avslutning lördagen den 30 augusti med en
föreläsning av prorektor, prof. U. Quensel. Kurserna komma att omfatta föreläsningar,
demonstrationer, förevisningar, exkursioner och diskussioner. Föreläsningarna och demonstrationerna äro
uppdelade i följande grupper: A. Aktuella problem inom modern vetenskaplig forskning: I.
Teologiska avdelningen. Doc. Andræ: Indisk religion i västerlandet i nyare tid. Prof.
Linderholm: Den kristna kyrkans huvudepoker. Prof. E. Reuterskiöld: Nyare problemställningar inom
jämförande religionshistoria. Prof. Runestam: Individualitet och solidaritet. Prof. G. Wetter:
Uppenbarelseboken. — II. Juridiska avdelningen. Doc. Holmbäck: Den nya äktenskaps- och
förmynderskapslagstiftningen. Prof. Lundstedt: Lögn eller sanning i rättsvetenskapen? Prof.
Undén: Nationernas förbund.— III. Medicinska avdelningen. Laborator Backman: Sjukdomar i
de innersekretoriska körtlarna. Prof. Hultkrantz: Rasbiologi med tillämpning på sociala problem.
Doc. Næslund: Immunitets- och serumforskningens nuvarande ställning. Prof. Quensel:
Insekternas betydelse för spridningen av vissa sjukdomar. Prof. Ramström: De äldsta fynden av
människa på vår jord. — IV. Humanistiska avdelningen. Prof. Blanck: Dikt och verklighet,
Prof. Ekblom: Vikingafärderna i öster, belysta av ortnamn. Prof. Hägerström: Skuld och
vedergällning. Doc. Sjögren: Ostia, en antik storstadshamn enligt nyare utgrävningar. Prof. Stavenow,
Storhetstidens historieskrivning. Prof. Wittrock: Några huvuddrag av 1870-talets historia. Prof.
C. Zachrichsson: Vikingafärderna i väster, belysta av ortnamn. Prof. Zetterstéen: Muhammedansk
religion, statsbildning och kultur. — V. Naturvetenskapliga avdelningen. Doc. Dahlgren:
Ärftlighetsproblem  belysta av cellforskningen. Doc. Ekman: Ur den svenska djurvärldens historia,


Doc. Lindblad: Nyare undersökningar över universums byggnad. Prof. Ramberg: Katalys och
tekniska tillämpningar. Doc. Sjöström: Radio. Doc. Söderström: De ryggradslösa djurens
härstamningsförhållanden. — B. Svensk bygdekultur. Doc. Åberg: Våra minnesmärken och fynd
från hednatiden. Prof. Hahr: Nordiska borgar från 1400-talets slut och 1500-talets början.
Doc. Cornell: Svenska kyrkor från medeltiden. Amanuensen Erixon: Svensk folklivsforskning.
Doc. Arbman: Musik och dans i svenskt allmogeliv. Prof. Almgren: Fornminnesvård, en
nutidsplikt. — Förevisningar av universitetets bibliotek, museer, samlingar och institutioner, av
domkyrkan, av seminariet, av skolor m. m. För tillträde till sommarkurserna fordras inga som
helst examina eller betyg. För kostnadernas betäckande erlägger varje deltagare en avgift av
15 kr. Man och hustru betala vardera halv avgift. Om avgiften ej vid anmälan bifogas,
sändes tillträdeskortet mot postförskott. Tillträdeskortet gäller i regel för samtliga föreläsningar
förevisningar och diskussioner. Då antalet åhörare i vissa fall med hänsyn till utrymmet måste
begränsas, äga tidigare anmälda företräde. Vid anmälan torde därför uppgivas vilka
föreläsningar man vill åhöra. Anmälningar med tydligt namn samt uppgift om yrke och postadress
insändas till sommarkursernas byrå, Uppsala, som meddelar alla nödiga upplysningar för resan i
sammanhang med tillträdeskortets översändande. Byrån anskaffar på deltagares därom i
anmälan framställda önskan rum och spisning till möjligast billiga pris.

Godtemplarordens distriktstudieledare ha i år hållit sin sedvanliga årskonferens
på Gripsholms slott den 5—7 juli. Med konferensen var förenad en serie föreläsningar och
demonstrationer av intendenten vid Nationalmuseum dr Sixten Strömbom, avsedd att införa
deltagarna i den gamla, minnesrika borgens byggnadshistoria.

Konferensen räknade ett 40-tal deltagare.

Svensk topografi. Björk & Börjessons antikvariat har utsänt en synnerligen rikhaltig
katalog över svensk topografisk litteratur, omfattande 8,074 nummer. Det landskap, som är
starkast representerat i katologen, är Skåne med 926 nummer, därnäst följer Uppland (586
nummer), Lappland (583), Småland (496), Västergötland (434), Dalarna (394), Östergötland (355)
och Södermanland (346). Stockholmslitteraturen omfattar 388 nummer. För särskilt större
bibliotek, som specialisera sig på hembygdslitteratur, torde härmed erbjuda sig ett gott tillfälle
att komplettera sina samlingar. Katologen sändes gratis till inregistrerade kunder, för andra är
priset 1 krona.

Handboken över »Svenska bibliotek». Den handbok över Svenska bibliotek, som
tidigare omnämnts i tidskriften (årg. 1924 s. 34), har nu utkommit, och utgör n:r 3 i
Sveriges allmänna biblioteksförenings handböcker. Boken, som omfattar 192 sidor, är utarbetad
av bibliotekarien Einar Sundström. Den innehåller redogörelser för c:a 400 viktigare svenska
offentliga bibliotek, dels vetenskapliga allmänna och specialbibliotek, dels folkbibliotek av större
betydelse (i senare avseendet förtjänar att omnämnas, att flertalet svenska städer och köpingar
samt samhällen med över 3,000 inv. äro representerade) samt för 24 av våra främsta
privatbibliotek. Härtill kommer en inledning innehållande en översikt av Sveriges biblioteksväsen
samt allmänna upplysningar för biblioteksbesökare. Handboken fås till väsentligt nedsatt pris,
5:75 för inbundet ex., vid direkt rekvisition genom Sveriges allm. biblioteksförening. Bifogade
blankett kan avsändas vid rekvisition.

Broschyren »Bibliotek, deras betydelse och skötsel» vars första upplaga slutsålts,
föreligger nu i en andra fullständigt omarbetad och på många punkter väsentligt utvidgad
upplaga, som ingår som n:r 2 i serien Sveriges allmänna biblioteksförenings handböcker.
Broschyren, som utarbetats av F. Hjelmqvist, Hildur Lundberg och K. Tynell, innehåller bl. a.
följande kapitel: Bokurvalet, Lokaler, Bibliotekarien och hans arbete, Ekonomien,
Skolbibliotek, Förslag till stadgar, Lista över biblioteksmateriel, Anvisningar angående studiecirklar".

Häftet, som i bokhandeln kostar 1:75, fås genom Sveriges allm. biblioteksförening till ett
nedsatt pris av 1:25. Bifogade blankett kan användas vid rekvisition.



LITTERATUR.


A. Bok- och biblioteksväsen.
Setterwall, Kristian. Svensk historisk bibliografi 1901—1920. Systematisk
förteckning över skrifter och uppsatser, som röra Sveriges historia, utkomna
från och med 1901 till och med 1920. [Hist. tidskrift] 1923. 835 s. (Skr.
utg. av Svenska historiska föreningen 3.) Aaak. 20:—.

Pris för medlemmar av Svenska historiska föreningen 12:—.

Setterwall har gjort en betydelsefull insats i den svenska bibliografiska litteraturen genom
sina bibliogiariska årsöversikter i Historisk tidskrift, en insats som blivit av ännu större värde,
därigenom att han utgivit dessa årsbibliografier samarbetade och utvidgade i bokfö m, i tvenne
band. Det tidigare, avseende litteraturen utkommen under åren 1875—1900, utkom 1907 och
omfattade 4 636 nummer. Fortsättningen, som utkom förra året, omfattar ända till 8 244.
Huvudvikten är lagd på den politiska historien, men även åt andra grenar av den historiska
vetenskapen ägnas en ingående uppmärksamhet: person-, litteratur-, konst-, rätts-, universitets-, skol-
och kyrkohistoria m. m. Ortshistorien har utförligt tillgodosetts och försetts med ett tillägg som
saknas i det tidigare bandet: »Svenskarna i utlandet». Slutligen ha även denna gång upptagits
historiska skrifter rörande Finland och Sveriges forna europeiska besittningar. I fråga om
uppställningen följas i stort sett samma principer som i det tidigare bandet. Man finner här samma
uppdelning i »Urkundssamlingar» och »Särskilda skrifter», och förf. söker även här i fråga om
dessa senare genomföra en kronologisk ordningsföljd efter de behandlade tilldragelserna.

Det är klart att det kan finnas fall, där man kan ha annan uppfattning om vilka arbeten
som böra upptagas eller icke. För Biblioteksbladets del kan man t. ex. undra över, varför ej
riksbibliotekarien Collijns översikt över Birgitta-litteraturen eller landskapsbibliografierna tagits
med. — Det kan också hända att en och annan inadvertens kan påpekas. Men vad alla —
både historiker av facket och de många, som av en eller annan anledning komma att syssla
med frågor av historisk natur — ej kunna vara annat än ense om, är ett erkännande att
bibliotekarien Setterwall genom sina historiska bibliografier skänkt ett oumbärligt och ovärderligt
hjälpmedel för forskning i svensk historia. Hans bibliografier borde finna vägen till bibliotek
långt utanför de i egentlig mening vetenskapliga. De borde ha sin givna plats även i de
större folkbiblioteken. F. H.



B. Skrifter av allmänt och blandat innehåll.
Lindorm, Erik. På villovägar och andra kåserier. A. B. 1922. 235 s. Bb. 5:50.

En samling tidningskåserier om danssalonger och andra nöjesetablissemanger, om Brattsystemet
och förbudsomröstningen, filmhjältar och boxarheroer, skrivna av en man, som ser
djupare än en vanlig tidningskåsör och vars kåserier tala vid att läsas även efter det de förlorat
sin egentliga aktualitet. F. H.



C. Religion.
Medeltida kristendom i nutiden. Ärkebiskop Merciers herdabrev mot modernismen
och George Tyrrells stridsskrift. Övs. jämte förord av J. Lindskog. Diak.
1922. 204 s. Cab. 3:75.

Genom utgivandet av dessa dokument i svensk dräkt har översättaren gjort ett högst
värdefullt inlägg i den senaste tidens diskussion om katolicism och protestantism. Kardinalen
Merciers herdabrev innehåller ett synnerligen klart och på samma gång säkerligen typiskt uttryck
för den inom den nutida katolicismen rådande andan. Dess oförsonliga motsats icke blott till
tanke- och forskningsfrihet, utan till den historiskt fattade evangeliska kristendomens väsen
framträder starkt i den ingående med stor lärdom och skarpsinne och dock i en spirituell och
lättillgänglig form utförda kritiken av kardinalens och den officiella romersk-katolska kyrkans
ståndpunkt, som föreligger i George Tyrrells stridsskrift. Kritikens värde ökas därigenom att
den uppenbarligen framsprungit ur en varm kärlek till den katolska kyrkan, till vilken förf.
vid unga år övergått och vilken han trots exkommunikation till sin död förblev trogen. O. H.

Müller, Johannes. Bergspredikan tolkad för vår tid. Övs. [fr. ty.] av Anna
Collan. Lb. 1922. 257 s. Ci. 4:50.

Förf. säger i inledningen till detta arbete, att hans huvudsyfte icke är att filologiskt riktigt
återge Jesu ord, utan att få fram själva saken, så att vi få veta, vad vi ha att göra, om vi vilja
tillämpa hans råd på vårt personliga liv. Han har också bl. a. tack vare sin förtrogenhet med
den nytestamentliga och Jesu livs-forskningens resultat på ett ganska ovanligt sätt lyckats att
åskådliggöra, att i Jesu bergspredikan rör det sig om realiteter, nämligen vissa allmängiltiga
grundlagar för det högre, ja högsta personlighetslivet, vilka än i dag på erfarenhetens väg vinna
sin bekräftelse. Med sitt praktiska syfte riktar denna tolkning av det centrala innehållet i Jesu
förkunnelse sig icke i första hand till fackmännen, utan till den vidare kretsen av de för de
stora religiösa och etiska frågorna intresserade. Men sitt särskilda värde har boken för alla, som
i undervisningen ha att sysselsätta sig med det underbara historiska dokument vi äga i
bergspredikan. O. H.

Norenius, Gurly. Johannesburg och vår kyrkas arbete där. Diak. 1923.
130 s. Ill., portr., kart. Clc. 2:25.

Författarinnan har länge verkat som svenska kyrkans missionär i den beryktade
»guldstaden» Johannesburg, där liksom i en brännpunkt samla sig de f. n. så aktuella sydafrikanska
problem, som rasfrågan och den stigande industrialismen skjuta i förgrunden. Fru Norenius'
bok ger dessa frågor en utmärkt belysning, på samma gång som den förmedlar ett mycket
starkt intryck av den oerhörda betydelse kristendomens arbete har i denna guldets och brottets
stad. Framställningen är alltigenom livfull och medryckande. G. Lbrg.

Några Jesusord som icke förekomma i våra evangelier. Sammanställda av
Adolf v. Harnack. Diak. 1923. 14 s. Ccb. 0:75.

Åtminstone ett dylikt Jesusord är bekant för var och en, ordet: »Saligare är att giva än att
taga», vilket bevarats åt oss i Apostlag. 20:35. Detta är emellertid ingalunda det enda
Jesus-ord utanför de fyra evangelierna, som förmedlats åt oss. Harnack har på några sidor
sammanfört ett tjugutal bland de märkligaste och mest kända. Jämte den grekiska eller latinska texten
samt svensk översättning av densamma, lämnas en kortfattad uppgift om hur och var ifrågavarande
Jesusord bevarats och, när så synts särskilt behövligt, ett påpekande av det egenartade i
form eller innehåll. E. E—m.

Pettersson, K[arl] J[ohan]. Äventyr i Centralafrika. Skildringar från Kongomissionens
första tid. D. 1, 2. Sv. miss. 1923. Clc. 4:75, 4:25, inb. 6:—, 5:50.

En av banbrytarna för Svenska missionsförbundets Kongomission, framlidne missionären
K. J. Pettersson har i detta omfångsrika arbete nedlagt sina erfarenheter från åren 1882—85.
Det äventyrliga strapatsrika livet inom detta då nyligen av Stanley öppnade område har givit
stoff till en hel del livliga skildringar, där »äventyr» av olika slag intaga en bred plats. För
kännedomen om Kongo i de dagarna har boken ganska stort värde. Mest lämpar den sig
kanske som ungdomsläsning. En mer tuktad stil och större koncentration skulle ha varit
önskvärd. G. Lbrg.



D. Filosofi.
Ahlberg, Alf. Arthur Schopenhauer. Hans liv och filosofi. N. o. k. 1924.
190 s. Portr., litt. (Natur o. kultur 28.) Dbe. 2:25, inb. 3:—.

Schopenhauer försvarar med lätthet en plats bland seriens filosofimonografier. Det
centrala i de frågor med vilka han brottades — om livets värde — kommer aldrig att förlora sin
aktualitet, och den dag i dag är hör han till världens mest lästa filosofer. Indisk filosofi,
Platon och framför allt Kant ha givit stoff till hans lara. Till den senares subjektivism
ansluter han sig. Världen är min föreställning. Men i motsats till Kant försöker han identifiera
»tinget i sig», som han fattar som vilja, och det är denna, som objektiverar sig i företeelsevärlden.
En enhetlig, blind och omedveten vilja till liv utmärker hela tillvaron alltifrån den oorganiska
naturen och uppåt till dess den hos människan i förening med intellektet igenkänner sig själv
som sådan. I denna vilja till liv ligger livets bottenlösa elände. Att leva är att lida, lidandet
utgör tillvarons grundväsen. Hans världsåskådning är således radikalt pessimistisk. I konsten,
musiken och det filosofiska tänkandet kan man väl finna tillfällig lindring, men först döden
ger den varaktigt. Men självmördaren, som finner livet för tungt, undandrager sig att sona ett
brott, ty livet är även en skuld, och den måste vi betala och försona genom att leva livet ut
— vi hava ju själva velat livet. Väl finner han en moralisk grund i medlidandet, men högre
är den rena resignationen. Med lätthet kunna invändningar göras mot Schopenhauers världsbild
och dess utförande, men boken åsyftar framför allt en objektiv framställning, och förf. har
lyckats giva en både fyllig och väl avvägd sådan. H. R—r.

— Det ondas problem. En etisk-metafysisk studie. N. o. k. 1923. 96 s. Dj. 2:—, inb. 2:75.

Historien visar, hur under alla tider förnuft och oförnuft om vartannat styrt världen och
vanskligt vore det att söka avgöra, vilketdera av dem bägge, som suttit oftast vid makten. Tung
nog är i varje fall den tribut folken fått betala för ett oförnuftigt styre. Vad historien visar i
stort upprepar sig i det enskilda människolivet med dess tragedier av allehanda slag.
Ondskan och dumheten fira ständiga triumfer. Naturen å sin sida i all sin ändamålsenlighet visar
ett så oerhört slöseri med liv, att det där — ärligt talat — är svårt att spåra en förnuftig
ordning — ingenstädes synas vi kunna finna tillräckliga skäl för en optimistisk livsuppfattning, en
motsatt har kanske mera fog för sig. Och dock, säger förf., när vi spörja efter det onda i
tillvaron, är det icke först och främst det fysiskt onda, lidandet, det gäller utan det moraliskt
onda, det normvidriga. Detta onda vore dock blott ett meningslöst ord utan idén om dess
motsats, det goda, liksom varje »höger» blir det utan ett »vänster». Verkligheten mätes efter
vissa normer, vi ha ideella krav på densamma, vi värdera den med de absoluta värdena, det
sanna, goda och sköna som måttstock och därmed blir verkligheten till för oss vetenskapligt,
etiskt och estetiskt. Det är i relationen värde och verklighet vi uppleva det onda. Men detta
onda är enligt förf. något i viss mening overkligt, ett icke-varande, dock icke så, att dess
empiriska realitet förnekas utan blott det onda som metafysisk princip. Allt verkligt vara,
tillvarons innersta väsen, ligger i den överindividuella värdesfären, och varje normvidrig handling
innebär ett avvikande från varat, ett sjunkande mot icke-varat. Detta är bokens grundtema och
för att ytterligare klargöra sin mening anknyter förf. elegant till konsten och dikten,
framhållande huru här det onda framställes som det skenbart existerande, det som mist sitt jag, sitt
centrum, sitt vara. Skola vi övervinna det onda i livet, måste vi ställa våra krafter i de
allmänna värdenas tjänst och ej misströsta, även om kulturen understundom synes följa andra
vägar.

Man känner intensivt, hur förf. levt sig in i problemställningen. Detta och hans fängslande
framställningskonst borga för ett arbete värt en vidsträckt spridning. H. R—r.

Björke, H. Syner och varsel. Fenomen ur undermedvetandets värld samt
hypnotiska och telepatiska experiment. L. H. 1923. 228 s. Ill. Dk. 6:50.

Förf. relaterar här en rad händelser och experiment avsedda att belysa tillvaron av krafter,
som tillhöra människans undermedvetna själsliv och vilkas yttringar betecknas antingen som
övernaturliga eller supernormala. Objektiviteten i framställningen är lovvärd, och vare sig man


är »troende» eller icke har boken sitt intresse, allrahelst som en del av fenomenen numera av
de flesta forskare betraktas som psykiskt möjliga. H. R—r.



F. Språkvetenskap.
Björklund, Gunnar. Svenskt affärsspråk. En vidräkning. Nst. 1924. 24 s. Fcb. 0:80.

Förf. hör icke till dem som trångsynt förneka de många praktiska förtjänster, som affärsspråket
oavvisligen äger, men han har framförallt ett skarpt öga för oarterna, osvenskheten och
otympligheten, som så ofta vanställer den svenska affärsstilen. Det berättigade i varningsorden
framhäves med all önskvärd tydlighet genom ordagranna citat ur typiska affärsskrivelser från
äldre och nyare tid. Boken är väckande och uppiggande och innehåller åtskilligt av värde och
intresse även för annat folk än affärsmän. P. H.

Heikel, Ivar A[ugust]. Retorik eller handledning i talarkonsten. N. o. k.
1924. 180 s. Få. 4:50, inb. 6:25.

Boken innehåller ett läsvärt urval av vältalighetsprov från skilda tider och länder. Som
direkta mönster för nutida svensk vältalighet äro de naturligtvis icke avsedda — på många
ställen avviker språkformen förklarligt nog från modernt rikssvenskt språkbruk — men de bilda
en god bakgrund för de anvisningar och råd, som fylla senare delen av boken. Bland dessa
anvisningar finner man kanske inte så mycket nytt, men obestridligen åtskilligt nyttigt,
åtminstone om man läser dem som råd och icke som regler. Arbetet har i mycket fått sin prägel
av att det är skrivet i Finland, men även i Sverige bör en omdömesgill läsare kunna ha gagn
av boken och draga nytta av författarens erfarenhet i klassisk och modern vältalighet.  P. H.

Jacobsson, John. Främmande ord i svenska språket. För skol- och självstudium.   
Nst. 1924. 32 s. Fcb. 0:90.

Häftet innehåller en liten välskriven, om också inte fullt riktig översikt över de främmande
ordens ursprung och invandring till vårt språk och en nyttig systematisk framställning av ordens
stavning. Största delen av skriften upptar en alfabetisk förteckning över de vanligaste
främmande orden jämte översättningar och uttalsuppgifter. I det stora hela fyller denna rimliga
anspråk. Stavningen skiljer sig på vissa punkter från den senaste upplagan av Sv. akademiens
ordlista. P. H.



H. Skönlitteratur.
Aho, Juhani, [förf:s svenska namn Johan Brofeldt]. Spånor. Övs. från fi.
av Hagar Olsson. Saml. 1. A. B. 1923. 252 s. Hceua. 5:50.

En mycket betydande del av Juhani Ahos produktion utgöra de (tidigare på svenska utg.,
men sedan länge slutsålda) småstycken, som mestadels äro en den själfullaste prosalyrik, full av
den finska naturens ensliga vemod. Sådan »skogsensamhet» som Ahos finnes icke i svensk
diktning, och ingen finländsk skald har så fångat alla skiftningarna i inlandets, sjöarnas, höjdernas
skönhet. Här möttes Ahos och Finlands eget väsende; vissa av »Spånorna» äro verkligt
klassiska. De ha ursprungligen skrivits pä finska och en så lyrisk dikt måste ha förlorat något
på översättning, men vi svenskar märka det ej. F. V.

Bérand, Henri. En tjock mans kärlekshistoria. Övs. fr. fra. av E—de—L.
Öberg, Eskilstuna 1923. 224 s. Hcej. 3:75.

Ett tämligen ordinärt om än icke oskickligt utslag av fransk erotism. Olämpligt för
folkbibliotek. F. V.

Bonsels, Waldemar. Lill-Anje. Till sv. [fr. ty.] av Robert Larsson. Gle.
1923. 150 s. Heef. 2:50.

Lill-Anje är historien om hur en flicka, dotter av ett omaka äktenskap mellan en konstnärinna
och en bonde, vilken efter hustruns död gett sig ut i vildmarken, växer upp djupt
inne i skogen, fjärran från människor, fullständigt som ett naturväsen utan kunskap på gott och
ont, till dess hon knappt vuxen följer fadern i döden. Förf. skildrar flickans liv i skogen
bland växter och djur med skarp blick för alla skiftningar i utvecklingen och utan
sentimentalitet. E. Bn.

Bruun, Laurids. Den okände guden. Roman. Till sv. [fr. da.] av Signe
Hallström. L. H. 1922. 269 s. Hceda. 5:75.

Det är den gamla historien om den trötta kulturmänniskan, som från det moderna livets
jäkt söker sig till Österlandet för att lara känna dess levnadsvishet. En framstående amerikansk
ingenjör och en ung, frigjord danska, som av en slump träffas i Konstantinopel, göra ressällskap
till Damaskus, Jerusalem och Egypten. Båda äro övertygade om den västerländska kulturens
snara sammanbrott och ana redan i Damaskus den okände gud, som de söka. De förstå, att
Österlandets folk med genial intuition funnit det väsentliga i tillvaron, d. v. s. hur människorna
skola bli fria och lyckliga. I Egypten råka de ut för spännande äventyr, i vilka Mahdin —
Messiasprofeten — ingriper på ett oväntat sätt. De räddas emellertid, men deras kärlekshistoria
avbrytes hastigt vid en kritisk punkt genom bokens slut. Forts. utkom våren 1923 under
namn av Livets träd. (Bibl.-bl. 1924 s. 67.)

Den omedelbarhet och friskhet, som gjorde förf:s van Zanten-böcker populära, saknas här.
Berättelsen tynges av religiösa och filosofiska betraktelser av enklaste slag. E. Sqt.

[Cooper, Elizabeth]. Kinesiskan vid fönstret. En kinesiskas brev till sin moder.
Övs. fr. eng. av Elisabeth Krey-Lange. W. & W. 1923. 287 s. Hcee. 4:75.

Boken är icke skriven av en kinesiska; liksom den föregående — »Penseldrag, en
kinesisk makas kärleksbrev» (Bibl.-bl., 1923 s. 138) — bär den framför allt prägeln av »utgivarinnan»
(själva kvinnobilden på omslaget är japansk, ej kinesisk [!]), men den ger en ganska god
inblick i en bildad kinesiskas uppfattning om sitt eget lands kultur och Västerlandets. Hela
framställningen är också buren av en sällsynt förståelse för kinesiska synpunkter, Man märker
detta icke minst i brevet om Japan (s. 123 ff.). Den läckert utstyrda volymen kan därför —
men också endast därför — rekommenderas. H. Sg.

Crawford, F[rancis] Marion. Sant' Ilario. Romantisk berättelse från Rom i slutet
av 1860-talet. Övs. [fr. eng.] av Mauritz Sterner. Eklund 1923. 575 s. Hcee. 5:75.

En högromantisk berättelse av det slag, som under de sista decennierna varit en smula
ur modet, men som faktiskt står sig gott i jämförelse med en hel del kvasi-psykologiska
moderna romaner, som bli retsamma genom att väcka anspråk, vilka de ej gå i land med att
fylla. En författare som C. ger sig icke ut för något annat än att kunna berätta spännande
om yttre tilldragelser, om människor, vilkas liv stå i våldsamma och äventyrliga händelsers
tecken och som ha mycket liten tid övrig för själsdissektion. Ovanstående liksom flera andra
av C:s berättelser spelar i Italien; den tillhör en serie av fyra romaner (de övriga finnas t. v.
ej i någon modern svensk översättning), skildrande en romersk adelsfamiljs öden under 1800-talets
senare halft. Det är sant, att förf. släpar med mycken attiralj från den gamla romantiska
skräpkammaren, men hans berättartalang är odisputabel, och han har en mycket god, på långvarig
vistelse i landet grundad kännedom om den tidens Italien. G-a L.

Demolder, Eugene. På den gröna stigen (La route d'Émeraude). Övs. fr.
fra. av Birger Mörner. A. & W. 1923. 335 s. Hcej. 6:50.

En välskriven berättelse om holländskt målarliv under 1600-talet, med de gamla nederländska
målarnas dristiga och saftiga realism i sin skildringskonst. Det är de gamla tavlorna
omsatta i ord. Huvudpersonen är en ung målare, vars liv har vissa beröringspunkter med
Rembrandts. Liksom denne är han son av en mjölnare och har fått tidiga skönhetsintryck av
Lucas van Leidens konst. Rembrandts egen person möter även en och annan gång i
berättelsen. Boken lämpar sig endast för en mogen publik. F. H.

Gontjarov, I[van] A[leksandrovitj]. Oblomov. Övs. fr. ry. av Hjalmar
Dahl. A. B. 1923. 514 s. (Mästerverk ur världslitt.) Hcema. 6:75.

Är den klassiska romanen om den oföretagsamme drömmaren, sällan skildrad som i denna
äktryska typ, vars härskande egenskap givit upphov till den i Ryssland och även i Västeuropa
kända benämningen »oblomoveri». F. V.

Kielland, Alexander L[ange]. Garman & Worse. Roman. Övs. fr. no. 2 uppl. Nst.
1923. 290 s. Hceda. 4:25, inb. 5:75.

Under 1880-talet var Norden en litterär enhet som aldrig sedan. Det var det höga norska
triumviratet Björnson, Ibsen och Lie som anammades med samma hänförelse i hela
Skandinavien särskilt av ungdomen. Jämsides med dem nämndes också alltid Kielland. Hans talang
var om man så vill mera ytlig. Det var ej hans gärning att sätta torped under arken eller
mödosamt hugga sig fram till »det dulgtes Hjertekammer», ej att vara landets okrönte hövding
och stå på talarstol i folkförsamlingar och ej heller att loda det undermedvetna själslivets djup.
Men han var den mest angripande samhällsmoralisten, och hans människor buro livets färg och
präglades av dess rörlighet. Kielland var den smidiga eleganta fäktaren som visste var och
liur han skulle sätta in sina stötar, och ingen hade med undantag för J. P. Jacobsen, debuterat
med en så utmejslad, så fullfärdig stil som hans. Fastän Kielland rörde vid alla det då
moderna livets stridsäpplen, var det i sin födelsestad Stavanger han grep typerna för de stridande
livsåskådningarna, och det är livets brus och livets färg han återger i människor och
samhällsliv och i naturen. Problemen hava funnits och funnos i hans egen släkt och i stadens
medborgerliga liv. Han var av samma kött och blod; han kände genom tradition och verklighet
i botten sina människor, och han ägde gåvan att föda dem till nytt liv i sin diktning. Ty trots
allt sitt tendensförhärligande — »tanken skall skina klart och ensidigt genom stoffet» —
var Kielland först och främst diktare. Om han än aldrig så av en roman fordrade, att den
skulle vara ett inlägg i frihetskampen, så stötes han tillbaka, om indignationen ligger blottad i
lättvindig nakenhet.

Kiellands första roman var Garman & Worse. Man finner redan där alla de faktorer som
utmärka hans författarskap. Mognare, mera behärskade och konstnärliga återfinnas de i Skeppar
Worse — kanske Kiellands djupaste bok (sv. övs. 2 uppl., Nst. 1923, 230 s., 3:50, inb. 5:—).
När nu så illa är att vi nordiska folk numera ej läsa varandras författare på originalspråket, så
kan det ju anses för en fördel för den yngre svenska publiken — vi äldre skulle ju aldrig
komma över att läsa Kielland på svenska — att Norstedts givit ut i ny upplaga sin översättning
av de två ovannämnda romanerna. Författaren Kielland var liksom människan Kielland manlig,
modig och varmhjärtad, klar, elegant och spirituell, och hans romaner äro lika läsbara den dag
som är. Det torde böra räknas till litterär bildning att känna åtminstone några av dem. De
läsare som önska ta närmare del av Kiellands liv och verk hänvisar jag till den förträffliga
monografien av Gerhard Gran. G. L.

Leffler, Béla, [utg.]. Ungersk lyrik i svensk översättning. Samlad och försedd
med inledning av Bela Leffler. Utg. av Ungerska Sällskapet. [Wolffs antikvariatriat]
1922. 153 s. Hceuc(s). Inb. 5:—.

Av ungerska skalder har egentligen Petöfi tidigare varit känd hos oss genom översättningar
av Schöldström, Öman, Fredin, och i föreliggande antologi är det också alltjämt han, som
framträder i tydligaste profil. Den nitiske ivraren för Ungerns poesi, dr Béla Leffler, har
emellertid tagit initiativ till att även obekanta moderna poeter översatts för denna samling, och ehuru
intrycken av originalens egenhet lätt bli svaga, då några spridda ting överflyttas till en så
främmande omgivning, är det bra att vi här ha samlat det väsentliga man kunnat åstadkomma
av ungersk lyrik på svenska. F. V.

Margueritte, Victor. Ungkarlsflickan (La garçonne). Parisisk sederoman.
Övs. [fr. fra.] av Ture Nerman. Fram 1923, 390 s. Hcej. 6:50.

Denna rätt välskrivna, men eljes ej så märkliga, roman har fått världsrykte, emedan den
ledde till att man tog hederslegionen från författaren. Därför har den slukats världen över i hopp,
att man skulle finna särskilt ohöljda skildringar ur könslivet. Troligen ha många läsare känt
sig svikna; ty boken har förvisso ej så mycket väckt förargelse genom sina erotiska skildringar
som genom  sin skarpa och svidande vidräkning med franska gulaschvärlden.

Författarens syfte är att hålla en sedlighetspredikan. Men som franska sedlighetspredikanter
i allmänhet dröjer han så utförligt och så förtjust vid skildringen av synden, att en nordisk
läsare känner sig något handfallen inför detta slag av sedlighetsförkunnelse. Rg.

Philippe, Charles-Louis. Fönstret mot Seinen (Marie Donadieu). Övs. fr.
fra. av Signe Tandefelt. Sv. andelsf. 1924. 251 s. Hcej. 4:75.

En bok om dels banal, dels besynnerligt hopkonstruerad erotik. De förtjänster, den här
och där kan ha, motivera ej översättningen. F. V.



Poulsen, Frederik. Under hellenisk himmel. Reseroman. Övs. fr. da. av
Märta Lindqvist. Sk. 1922. 344 s. Hceda. 6:25.

Under hellenisk himmel är nästan lika underhållande som förf:s Färder och fynd. Det
är en skildring av Grekland, dess folk och seder, men förf. får även tillfälle att ge sina slängar
åt de flesta civiliserade nationer, fransmän, tyskar, italienare, amerikanare och danskar.
Grekerna placeras i en klass för sig, icke jämförbar med övriga folk; åtminstone den del av
nationen, som bor i de större städerna.

En dansk målare har fått anställning som tecknare vid det franska arkeologiska institutet
i Aten, men som även tyska arkeologer finnas i staden, får förf. osökt tillfälle till intressanta
jämförelser mellan de båda ländernas vetenskapsmän och kvinnor. Bokens bästa del är
skildringen av grävningarna uppe i de tessaliska bergen och böndernas primitiva liv — likadant nu
som för kanske tusen år sen. Den unge danskens kärlekshistoria med den grekiska Eleni är
bokens svaga punkt. Som reseskildring är den utmärkt. E. Sqt.

Undset, Sigrid. Fru Marta Oulie. Övs. [fr. no.] av Teresia Eurén. Nst.
1924. 83 s. Hceda. 2:25.

En berättelse om ett äktenskapsbrott i en ända, som är rakt motsatt den mer eller mindre
frivola. Det är en mörk, norsk skuldkänsla hos de brottsliga, som ödelägger deras lycka och
liv. Själva äktenskapsbrottet med de psykologiska förutsättningarna blir ej övertygande
motiverat, men för övrigt är boken saklig och lugn på den berömda författarinnans vederhäftiga
sätt. Den är ej betydande men läsvärd. F. V.

Vachell, Horace Annesley. Fishpingle. En berättelse om det engelska herrgårdslivet.
Övs. [fr. eng.] av Else Kleen. Nst. 1922. 333 s. Hcee. 7:50, inb. 8:75.

En historia ur nutidens engelska herrgårdsliv utan djupare innebörd eller värdefull
människoskildring men flott skriven och lättläst. Rg.

Watson, E. L. Grant. Sol och skugga. Berättelse från tropikerna. Övs.
fr. eng. av Hilda Forsberg. Nst. 1922. 253 s. Hcee. 5:—.

En synnerligen levande berättelse om det hemska och fasansfulla i negrernas och varmländernas
värld, två européers, en mans och en kvinnas, kamp på en söderhavsö mot dolska
makter inom och utom dem själva. Rg.

Vergilius. Sagan om Aeneas. (»Aeneiden».) Svensk tolkning [fr. lat.] jämte inledning
och anmärkningar av J. Bergman. 1, 2. Nst. 1921, 23. Hceoc. (1) 8:75,(2) 8:—.

D. 1. Sångerna I—VI.
D. 2. Sångerna VII—XII.

Vergilius har spelat en roli som få skalder. Han skänkte romarna deras nationalepos.
Under medeltiden var hans anseende överväldigande, han senteras och beundras ännu livligt av
de romanska folken, vilkas själsfrände han är genom sitt stolta, klangfulla språk och sitt
retoriska patos. En ny översättning av Aeneiden, ett av världslitteraturens mest berömda och
inflytelserika verk, är att hälsa med glädje, isynnerhet som den är utförd med Bergmans kända
formtalang. Upplysande noter och ett namnregister underlätta förståelsen av texten. M. P. N.

Wharton, Edith. Månstrålar. Övs. fr. eng. av Hildegard Wieselgren. Sk.
1923. 352 s. Hcee. 5:25.

E. W. lär anses som en av de bättre av de nu skrivande amerikanska författarna, och hon
är ganska läsbar utan att därför fylla några större litterära anspråk. Månstrålar spelar i Europa
och åsyftar att vara en satir över den rika och sysslolösa amerikanska societet, som irrar
mellan Paris, Venedig och Bellagio, jagande efter de sensationer Europa har att erbjuda. Så
synnerligen på djupet går förf:s satir inte — därtill förefaller hon alltför lierad med dessa
mondäna kretsar. Men det är i alla fall en viss beskhet, om än diskret, i hennes skildring, och
sin hjältinna låter hon finna lyckan genom en brytning med detta liv, varvid relativ fattigdom
spelar en hälsosam roll. Till bokens stora framgång i Amerika har utan tvivel bidragit det
europeiska sceneri, som f. n. tycks vara högsta mod i den amerikanska förströelselitteraturen.

För oss är däremot detta ett minus. Vi ha mer utbyte av att få amerikanarna skildrade i sin
egen omgivning — där passa de liksom de flesta människor bäst. I palats vid Canale Grande
bryter deras nyfernissade väsen på det hiskeligaste mot omgivningarnas åldriga patina, och
även om tonen som här är satirisk, kan man inte undgå att känna sig i någon mån irriterad. G—a L.

Yeats, W[illiam] B[utler]. Längtans land. I svensk tolkning [fr. eng.]
av Karl Asplund. Nst. 1924. 44 s. Hcee. 1:50.

Ett litet älskvärt drama om en irländsk familj, där i motsats till de övriga, nyktra och
betänksamma familjemedlemmarna den unga sonhustrun är en visionär drömmerska. Hennes
längtan drager också till huset ett trolskt väsende, en älva, som inför familjens ögon förgör
henne. Dikten, som är vackert överflyttad till svenska jamber, har en äkta keltisk poesi. F. V.

Zilliacus, Emil. Grekiska epigram. [Övs. fr. grek.] H. G. 1923. 170 s. Ill. Hceo. 4:—.

Det grekiska epigrammet är med sin tillspetsade och finslipade form en diktart för finsmakaren
och en av de allra svåraste uppgifterna för en översättare. Zilliacus' översättningar äro
utmärkta; med överlägsen konst förmår han återgiva originalets pregnans, så att det i den nya
språkformen ter sig levande och träffande. En kort orienterande inledning är bifogad. Boken
är ovanligt smakfullt och konstnärligt utstyrd och illustrerad med ett rikt urval av de vackraste
grekiska vasbilderna. M. P. N.

Hcb. Skönlitteratur: nysvensk (med finsk-svensk).

Aronson, Stina. Slumpens myndling. Roman. A. B. 1922. 326 s. 7:50.

Det är lindrigast sagt djärvt av en kvinna att i jag-form skildra en maskulin
utvecklingshistoria genom pojkår, pubertet och in i tjugoåren. Det förvånar därför alis icke att förf.
sviktat just i den psykologiska teckningen av de specifikt könsbestämda skedena. Slumpens
myndling är ett adoptivbarn, som växer upp hos en varmhjärtad och originell kvinna, som av
något oklara skäl själfvilligt sällat sig till pauvres honteux. Hyreskasernen med alla dess
delvis mycket originella och besynnerliga människor och hela den sociala miljön är briljant
skildrad, det är bära hjälten som under sin gång från bakgården till studentexamen icke alltid är
riktigt trovärdig.

Stina Aronsson har rika gåvor: varmt hjärta, humor och levande inbillningskraft, men hon
har därtill en preciös ordrikedom och benägenhet för konstruerade bilder, som ibland hota att
dränka hennes goda egenskaper. S. G.

Bengtsson, Frans G. Tärningkast. Dikter. A. B. 1923. 88 s. 3:50.

En konstdiktare och kulturpoet, vars verser som ingens efter Levertin runnit ur en intimt
tillägnad historisk och estetisk läsning utan att ända vara papperslyrik. De konstfullt
genomarbetade och ofta originellt slingrade och kolorerade stroferna visa en ovanlig säkerhet i teknik.
Motiven från förgångna kulturer ge boken en pittoresk prägel: österländsk, romersk, medeltida,
renässanskultur och ännu flera framträda i finciselerade bilder. Det »objektiva» förhärskar
emellertid ännu så mycket, att det personliga icke framträder lika klart. Men det kommer
kanske med åren. F. V.

Berg, Daniel. Härjaren på Raneö. En kärlekssaga med dyster bakgrund.
Nutiden 1922. 176 s. 2:25.

En halft verklighetstrogen, halvt romantisk skildring av en kraftnatur, sjökapten från
västkusten, och livet kring honom i forna dagar. Har goda sidor men vacklar mellan två
litteraturarter och mäktar ej riktigt gripa läsaren. Rg.

Bergman, Hjalmar. Jag, Ljung och Medardus. 2 uppl. A. B. 1923. 311  s. 7:50.

Det finns i Bergmans böcker ett stycke Sverige, som man ej finner annorstädes i litteraturen,
för vars skull man gärna förlåter deras något lösa fogning och — stundom — onödiga
utdräkt. Denna gossehistoria är från början till slut en bok för vuxna och rymmer god
själskunskap, dråpliga målningar och utmärkt humor. Önskvärt vore, att våra yngre författare rätt
grundligt ginge i skola hos Bergman. Rg.

Bolander, Carl-August. Karneval. Drama i 4 akter. A. B. 1923. 84 s. 2:25.

Handlar om den store Michelangelo, som på sin ålders dagar blir förälskad, tror sig äntligen
leva, sedan han hittills endast varit försvuren åt sin konst, bedrages av flickan och med
bitterhet måste återgå till sin ödsliga och ensamma storhet. Är gjort med temperament men
synes nog uppkonstruerat. F. V.

Ekelund, Herman. Offerkällan. Roman. Sk. 1923. 248 s. 4:75.

Denna bok handlar om hårdhjärtade och samvetslösa jobbare, lustiga konstnärer, ädla grevar
och löjtnanter och renhjärtade unga flickor och slutar med tre bröllop på en gång. Stilen
är ett typiskt prov på normalprosa, och boken torde utan saknad kunna avvaras. E. Bn.

Elgström, Anna Lenah. En romantikers hustru. Roman. Å. & Å. 1922. 254 s. 6:50.

Berättelsen om ett fritt äktenskap mellan en medelålders kvinna, redan ganska sviken av
livet, och en ung, överspänd man. Författarinnans gåvor och övade hand göra sig gällande.
Men boken tynges av ett visst partitagande för kvinnliga huvudpersonen och av att man ej får
fast grepp på mannen, ej vet, om han är en verklig personlighet i jäsningstiden eller bära en
storordig nolla. Rg.

[Freudenthal, Per, pseud.:] Ode Balten. Noveller om Eros. Urval. Framt. 1924. 175 s. 3:—.

I dylika småbitar framträder Ode Baltens talang litterärt mest till sin fördel, mera än i
t. ex. hans samhällssatiriska försök. Det erotiska, gärna med sensuell och söndersliten
betoning och tillsatt med en stundom vass reflexion, har alltid varit hans centralaste motiv, och
här föreligger ett antal småstycken, av vilka många äga stilistisk konstnärlighet och roande
paradoxalitet. Lektyr för vern som helst är dock Balten icke. F. V.

Frideen, Anders. Skärgårdsfolk. Lindströms andra skärkarlsår. Tiden 1923. 187 s. 3:25.

Rappa och glada bilder ur livet i Stockholms skärgård, knappast särskilt märkliga men
gjorda med gott humör. Rg.

Göth, J. A. I bondehem och backstugor. Småländska folklivsskildringar.
125 s. Quidings bokh., Växjö, 1923. 2:—.

Göth berättar enkelt och på sak. Han känner sina smålandsbönder, vet hur de för en
femtio år sedan hade det i sin stugor, i drängkamrarna på herrgårdarna, på stadsresorna till
Växjö o. s. v. Han kan både skratta åt dem och känna med dem, men där finns intet av
»bondkomiker» och ingen gottköpssentimentalitet. Det är en bok som alla folkbibliotek i
Småland naturligtvis böra skaffa, men det är ochså en bok av största intresse för alla som
vilja lära känna den gamla, snart helt försvunna bondekulturen. F. H.

Ideström, Axel. Häxkitteln. Berättelse från Indien efter kriget. W. & W. 1924. 473 s. 7:—.

En roman om det moderna Indien, där en ung engelsk löjtnant, som väl också är språkrör
för författarens känslor, uppröres över sina landsmäns sätt att förtrycka, utplundra och hålla
nere Indiens folk. Han går ej till öppen opposition, ty engelska regeringen ändrar verkligen
sin taktik under berättelsens gång, men han avstår från sin militära karriär. Boken ger bilder
från olika delar av Indien, från de engelska regeringskretsarna och överklassen, från de
intellektuella hinduernas liv och drömmar om frihet, från det ännu jämförelsevis oberoende
Rajputana, från Himalayas bergstrakter med sina hinduiska heliga och eremiter. Något egentligt
diktverk är boken ej men en duktig och underhållande skildring av Indien efter världskriget. F. V.

Jändel, Ragnar. Det stilla året. Blad ur dagboken. Tiden 1923. 124 s. 3:75.

Det är mycket litet av yttre händelser på dessa blad: årstidernas växling, samtal med
barnen, modern, några grannar. Det inre livet är huvudsaken. Men även där ligga de avgörande


händelserna, kampen och striderna, i det förflutna. Den som skrivit dagboken, har nått det
som ligger i det gamla ordet: »vila i Gud». Han har vunnit denna utan att låta sig bindas
av något konfessionellt. Han står fri i förhållande till partier och bekännelser. Någon gång
kan det komma ett stänk av ironi i rösten, t. ex. då han talar om den unge mannen med den
fladdrande halsduken som en dag uppenbarar sig i hembyn, fullproppad med broschyrer, och
som har löst alla världsgåtor och alla samhällsproblem. Fråga är dock om ej förf. känner ännu
mer motvilja mot den ytliga skrikande predikanten, som han hör i missionshuset, och
överhuvudtaget mot alla slags formel-kristna. Det är emellertid sällan hans stämma höjes. — I
regel talar han lungt och stilla och vad han säger är vackert och äkta. F. H.

Lagerkvist, Pär. Onda sagor. A. B. 1924. 148 s. 3:75.

Korta prosabitar, sökande mer och mindre raffinerade effekter, oftast »symbolistiska»,
stundom dock, som i samlingens allra bästa bit, enkelt verklighetsskildrande ehuru med någon
tillspetsad livsfilosofi. F. V.

Lundgren, Hj[almar]. De gula husen. Idyller från Carl XV:s tid. W. & W. 1922. 151 s. 3:75.

En skildring av en småstad på Karl XV:s tid, typer, situationer och stämningar tecknade
med kärlek och innerlighet, med ett fint lyriskt temperament. Stundom märker man väl att
förf. arbetat nog nära efter modell, men mycket i boken står högt, och man kan säga att det
förgångna verkligen lever upp i den. F. V.

Nordström, Ludvig. Det okända Sverige och andra skildringar. A. B. 1924. 322 s. Ill. 6:75.

Innehåller dels några älskvärda och roande skildringar från forna dagars Norrland (särskilt
från Ångermanland), dels några uppsatser om växelverkan mellan människan och vår tids
teknik. Författaren säger många kloka och tänkvärda ting, men man kunde önska, att han ägde
högre kunskaper och mindre lade an på överdrifter i uttryckssättet. Rg.

Oljelund, Ivan. Doctor Biblicus. Tre akter ur Luthers liv. Tiden 1923. 206 s. 4:25.

Ett drama om Luther, en samling scener ur Luthers liv utan annan enhetlighet än den
som ligger i diktarens starka religiösa patos. Enstaka scener äro starka, men i det hela är
författaren intressantare än pjäsen; dock kommer Luthers personliga makt bra till synes. F. V.

Roos, Anna Maria. Farao och guden och andra noveller. A. B. 1922. 217 s. 5:25.

Den första novellen, som givit boken dess namn, handlar om Ammon-Hotep-Echenaton
och hans korta och hopplösa kamp för att befästa sin nya religion med dess påtagliga likhet
med kristendomen. Förf. ger i de följande novellerna korta, karakteristiska skildringar av
berömda personer under tiderna, såsom Perikles, Savonarola, Rembrandt, Jenny Lind m. fl. En
av de bästa berättelserna är den om Jacquard, uppfinnare av den nya mönstervävstolen. Som
avslutning kommer något oväntat en novell från ett modernt turisthotell i Schweiz med den
vanliga kosmopolitiska publiken, bland vilken även finns en svenska, som uppträder som
räddande ängel i en prekär situation. E. Sqt.

Selander, Sten, [utg.]. Den unga lyriken. En antologi. A. B. 1924. 137 s. Hcb (s). 2:75.

Den yngsta lyrikergenerationen från t. ex. Albert Henning och Bertil Malmberg som de
äldre till några av de allra senaste debutanterna. De unga författarnas fysionomier stå tydligt
emot varandra, framhävande varandra, och det lilla häftet är värt att anskaffas och läsas. F. V.

Smirnoff, Karin. Riddaren och jungfrun. Allegoriskt sagospel. A. B. 1924. 102 s. 3:75.

Ett drömartat spel om flickan, som, blind för ynglingens kärlek och verkligheten, i stället
går ut i drömlandet för att söka den stora drömkärleken och Lyckan, men som till sist finner
att den var en chimär och att hennes försmådde väns kärlek är den verkliga lyckan.
Äventyren i drömlandet äro nog osammanhängande och dramatiskt otillfredsställande ehuru i detalj
och replikföring ingalunda utan glans och poesi. Tyvärr är denna alldeles för nära
kalkerad  på Strindbergs, så att självständigheten är ringa. F. V.



K. Historia.
Bergman, J[ohan]. Antiken och medeltiden. Kortfattad, huvudsakligen kulturhistorisk
översikt. 3 uppl. A. B. 1923. 184 s. Ill., kart. K. Inb. 5:50.

Boken är egentligen avsedd att vara lärobok för gymnasiet. Dess användbarhet visas därav.
att den föreligger i den tredje upplagan, och det torde endast behövas ett påpekande, att den
icke blott kan begagnas som lärobok utan också på grund av sin lättlästa stil och
intresseväckande framställning ägnar sig för var och en, som vill förskaffa sig en första kortfattad
översikt över de viktigaste punkterna av antikens och medeltidens kultur och historia. M. P. A.

Dukes, Sir Paul. Röd skymning och morgonrodnad. A. B. 1923. 285 s. Ill. Kmac. 9:—.

Efter Englands brytning med bolsjevikregeringen var förf. omkr. ett års tid verksam såsom
chef för det hemliga engelska införmationsväsendet i Ryssland, där han vistades under flera
olika förklädnader, bl. a. som soldat i den röda armén. Hans uppdrag var givetvis förenat
med de största faror, och skildringen av hans talrika äventyr är en lika spännande som
intressant lektyr. Han stod i förbindelse med en mängd ryssar, som av nödtvång eller
opportunitetsskäl stodo i bolsjevikernas tjänst men i själva verket sökte efter varje tillfälle till att
undergräva deras makt, och han lämnar en utförlig redogörelse för de raffinerat listiga metoder,
varigenom bolsjevikerna kunde tillgodogöra sig dylika hemliga motståndares sakkunskap på olika
områden och likväl skydda sig mot sabotage och förräderi. Hans uppfattning om bolsjevismens
väsen överensstämmer f. ö. ganska nära med den som framlägges av G. Popoff i »Under
sovjetstjärnan» (jfr nedan). A. H.

Hedin, Sven. Från Peking till Moskva. A. B. 1924. 380 s. Ill., kart. Kmac. 9:50.

Dagboksanteckningar från november och december 1923. Förf. reste med järnväg från
Peking till Kalgan (vid kinesisk-mongoliska gränsen), med automobil den långa sträckan genom
Inre och Yttre Mongoliet till Verchne-Udinsk samt från denna stad med järnväg till Moskva
och Petersburg. I anslutning till skildringen av några dagars uppehåll i Urga, Mongoliets
huvudstad, begagnar förf. tillfället att kritiskt granska de sakliga uppgifterna i Ossendowskis
bok »Odjur, människor och gudar» (jfr Bibl.-bl. 1924: s. 27). Förf., som på grund av sin
forskaregärning torde vara lika känd och uppskattad i ryska som i svenska vetenskapliga
kretsar, gjorde idel angenäma erfarenheter vid sitt sammanträffande med bolsjevikiska myndigheter,
i det han blev föremål för åtskilliga artighets- och hedersbetygelser, och har fått det bästa
intryck av bolsjevikernas intresse för vetenskapens omhuldande, ett intryck som dock vid ett längre
besök och en mera kritisk granskning säkerligen skulle åtskilligt modifierats. A. H.

Hjärne, Harald. Japan. Historisk öfversikt. Svensons bokh., Upps. 1923. 206 s. Litt. Koc. 4:75.

Den otroligt mångsidige historikern sysslade under sina sista år även mycket med Ostasiens
historia och kultur. Dessa studier resulterade bl. a. i den bok om Japan, som nu utgivits
efter förf:s död. Den är en kritisk bearbetning av en mängd västerländska skrifter om Japan.
Läsningen kräver åtskilliga förutsättningar, och framställningssättet saknar Hjärnes vanliga
livfullhet, beroende på att arbetet ursprungligen avfattats som en artikelföljd i Nordisk familjebok.
Det torde dock ej böra saknas i folkbiblioteken, dels på grund av förf:s betydenhet och dels
på grund av ämnets intresse. H. Sg.

Popoff, Georg. Under sovjetstjärnan. Vardagsliv. Kultur. Näringsliv. Övs.
fr. ty. Nst. 1924. 278 s. Ill. Kmac. 5:75, inb. 7:25.

En serie fristående uppsatser — bearbetning av tidskriftsartiklar från åren 1921—1922. Här
lämnas flera bidrag till belysande av de mest namnkunniga bolsjevikledarnas personligheter,
enligt förf:s mening män och kvinnor med intelligens, kunskaper och arbetsförmåga av ovanliga
mått, de flesta även ledda av i och för sig vackra bevekelsegrunder.Trotskijs arbete för den


röda arméns upprättande framställes som ett organisatoriskt mästerverk. I bjärt motsats mot
den högsta ledningen skildras den stora massan bolsjeviktjänstemän, som i oduglighet, lättja
och besticklighet synas vida överträffa till och med den tsaristiska byråkratien och som bära en
god del av skulden till de senaste årens elände i Ryssland. Förf. avslöjar obarmhärtigt
ihåligheten i alla fraser om det »arbetande folkets» makt o. d. och är fullt övertygad om den
kommunistiska samhällsformens orimlighet. Icke desto mindre förutspär han bolsjevikregimen en
lång livslängd och motiverar denna sin uppfattning på ett sätt, som förråder en ingående
kännedom om ryska förhållanden och ryskt folklynne. A. H.



L. Biografi (med genealogi).
Columbus, Samuel. Ekholm, Ragnar. Samuel Columbus. Bidrag till
kännedomen om hans levnad och författarskap. Akademisk avhandling. A. & W.
1924. 184 s. Litt. Lc. 5:—.

En studie över en bland vårt 1600-tals mera begåvade skalder, Stiernhielms lärjunge och
vän Samuel Columbus (död vid blott 37 års ålder 1679), med lärorika utblickar över de
litterära och kulturella förhållandena i stormaktstidens Sverige. Det strikt vetenskapliga
framställningssättet gör emellertid arbetet mindre lättillgängligt: i läroverksbibliotek och likartade
boksamlingar försvarar det emellertid väl sin plats. O. W—n.

Dahlgren, Carl Fredrik. Karlfeldt, E[rik] A[xel]. Carl Fredrik Dahlgren.
En bild ur svensk romantik för hundra år sedan. W. & W. 1924. 158 s. Ill. Lc. 4:75.

C. F. Dahlgren hör icke till de stora namnen inom vår romantiska litteratur. Det mesta
av vad han skrivit är sedan länge föråldrat och föga njutbart; egentligen lever av hela hans
produktion endast några små visor och den självbiografiska romanen Nahum Fredrik Bergströms
krönika. Emellertid finnes dock hos honom en viss naiv älskvärdhet, som verkar vinnande
och tilltalande. Med utgångspunkt i dessa drag i hans diktning, vilka i sin ordning
återspeglade hans personlighet, har Karlfeldt för Svenska akademiens handlingar skrivit en sympatisk
skildring av hans liv, vilken väl förtjänar läsas som ett bidrag till den svenska romantikens
historia. O. W—n.

Dalström, Kata. Spak, H[enrik] F[redrik]. Kata Dalström. En minnesskrift.
Fram 1924. 61 s. Ill., portr. Lc. 2:—.

Man skulle kunnat önska, att arbetet varit mera levnadsteckning, mindre äreminne. Förf:s
ensidiga syn på den personlighet han skildrar är ej minst framträdande i den urskuldande
överlägsenhet, varmed han berör sådana drag i hennes livsåskådning, som ur hans speciella
synvinkel tett sig inkonsekventa och mindre sympatiska. J—i.

Desideria. Brander, Uno. Bernadotternas stammoder intime. En gammal
hovdams minnen från drottning Desiderias dagar. L. H. 1923. 103 s. Ill., portr. Lc. 6:50.

Dessa hågkomster av drottning Desideria och från hennes tid äro upptecknade av en
dotterson till drottningens hovdam Sophie Jennings, gift d'Ailly. Upptecknaren har hört sin
mormoder berätta sina minnen, vilka hon själv ansåg alltför anspråkslösa att nedteckna.
Upptecknaren kallar denna anspråkslöshet en falsk blygsamhet. Det kan ifrågasättas, om detta
omdöme är riktigt. I grund och botten innehålla minnena alis inga märkvärdiga eller för
historieforskningen betydelsefulla detaljer; ett visst kuriositetsintresse kan icke frånkännas dem,
men mänskligheten torde knappast ha blivit rikare genom deras publicerande. Den höga dam,
om vilkens excentriska vanor de handla, har aldrig i vår historia spelat någon framträdande
roll. För folkbiblioteken torde boken knappast ha något intresse. J. F.

Ingemann, Bernhard Severin. Galster, Kjeld. Ingemann og Atterbom.
En Brevveksling. Udg. med Understøttelse af Carlsbergfondet. Hagerups forl.,
København 1924. 96 s. Lb. 4:50.

Förf., bekant för en tidigare publicerad utförlig studie över Ingemanns historiska romaner,
meddelar här in extenso de brev, som växlades mellan I. och hans svenske vän och meningsfrände
Atterbom; till breven sluter sig en utförlig kommentar. Arbetet är av intresse som bidrag
till kännedomen om de svensk-danska litteraturförbindelsernas historia under romantiken. O. W—n.



N. Geografi.
Lindhagen, Anna. Idyller och utsikter. Bilder från Stockholms natur och
bebyggelse. W. & W. 1923. 4:o. 128 s. Ill. Ncd. 10:—.

»Det som gör Stockholm till Stockholm är icke dess arkitektur, hur märklig denna på
vissa punkter än är. Det är läget som är själen och det mest karaktäristiska i vår stad,
uppbyggd lika mycket på holmar som på fast land, skilda åt genom vattendragen, vilka förmedla
ett långsträckt, örikt insjövatten med Saltsjön och omsluta en egendomlig värld för sig av
otaliga öar, holmar och skär, innan de äntligen nå havet. Den i ständig omväxling kuperade
terrängen hämmar ofta synvidden och fängslar ögat vid detaljerna med sin sörmländska och
uppländska idyllprägel Ett drag i Stockholms topografi är emellertid även dess höjder, som
göra den till de vackra utsikternas stad och förläna den bredd och storslagenhet. Denna
förening av idyll och vida utsikter är Stockholms själ och karaktäristiska särdrag».

Så inleder Anna Lindhagen, vår huvudstads pietets- och skönhetsvårdande samvete sin
rundvandring bland idyller och utsikter. Det är Stockholm från i dag hon för oss igenom, och
under tiden berättar hon ett och annat om gammalt och fornt, just så mycket som behövs för
att ge dagens skönhet ett fördjupat perspektiv. Från Stockholms centrum bär det av till
väster om Klara sjö, Norr, holmarna och Djurgården: öster och väster om Götgatan och
Södermalmstorg, tills vi slutligen stanna i Stockholms monumentalaste del, som innesluter bl. a.
Riddarholmen, Riddarhustorget, Storkyrkan, Börshuset och Kungliga slottet.

Bilderna äro förträffliga, både i urval och reproduktion. Såväl dessa som texten ger en
levande och för flertalet nog överraskande visshet om hur mycket av gammaldags trevnad,
ljuvlig idyll och oberörd naturskönhet ännu rymmes inom Stockholms hank och stor.

En värdig dotter till Claes Albert Lindhagen — en av huvudstadens kunnigaste och klokaste,
mest framsynta och mest oegennyttiga främjare — ägnar Anna Lindhagen sin vackra
Stockholmsbok åt minnet av sin fader. G. L.

Zilliacus, Emil. Pilgrimsfärder i Hellas. A. B. 1923. 230 s. Ill. Nnd. 7:25.

Boken börjar med en skildring av den äldre athenska konsten, som återuppstått ur Akropolis'
grus och slutar med ett besök i det fordom grekiska Syditalien. Av dessa uppsatser
inramas en rad reseskildringar från de mest bekanta grekiska orterna och landskapen,
Peloponnesos, Parnassen, Delfi, Delos, Olympia, Ithaka. Man torde få leta efter en bättre vägvisare i
det moderna Hellas och dess forntida minnen. Historiska och av diktens glans omstrålade
orter, ruinernas minnesrikedom, konstens tjusning, landskapets skönhet, de moderna grekerna
med deras fel och förtjänster skildras med diktarens känslighet och gestaltningsförmåga och
vetenskapsmannens inträngande förståelse. Boken är rikt illustrerad med väl valda bilder. M. P. N.



O. Samhälls- och rättsvetenskap (med nationalekonomi och statistik).
Handbok i alkoholfrågan. På Kungl. Maj:ts uppdrag utg. av Kungl. skolöverstyrelsen.
Redaktionskommitté: Thorild Dahlgren, Karl Nordlund, Einar Sjövall.   
Nst. 1924. 347 s. Litt. Ohi. 2:80, inb. 3:80.


De namn, som stå på titelbladet till Handbok i alkoholfrågan, äro ägnade att inge ganska
stora förväntningnr i fråga om denna handboks planmässighet, objektivitet och sakliga
vederhäftighet. Och så vitt en person, som är lekman på flera av de områden, som här behandlats,
kan döma, ha förväntningarna i det stora hela ej svikits. Vad en var kan konstatera är
åtminstone den klara och pedagogiskt lämpliga dispositionen och likaså den i regel mycket
försiktiga formuleringen i de slutsatser, som dragas.

Arbetet är indelat i tre huvudavdelningar: Problemställningen, Alkoholens inverkan på
individ och samhälle, Kampen mot alkoholfaran. En fjärde avdelning behandlar helt kort
frågan »Om missbruk av tobak och kaffe». Redaktionskommittén har själv författat en stor
del av handboken, men har därjämte för vissa kapitel anlitat särskilda sakkunniga: professor
M. Pfannenstill, förste aktuarien hos kontrollstyrelsen H. Gahn, byråchefen i socialstyrelsen B.
Nyström, byrådirektören i fångvårdsstyrelsen D. Lund, statens fattigvårdsinspektör kanslirådet
G. H. v. Koch, seminarielektorn Oscar Olsson och borgmästaren Jakob Pettersson.

Avdelning 1 börjar med en översikt över alkoholproblemet i äldre tid, lämnar sedan en
intressant framställning av det moderna samhällets utgestaltning och alkoholproblemets nya
läge och innehåller slutligen en undersökning av alkoholfrågan som ett etiskt problem. En
lucka i den historiska framställningen, som bör anmärkas, är att man ingenstädes finner någon
fullständig skildring av alkoholfrågans utveckling under förra hälften av 1800-talet. Det
intressanta, men i de vanliga framställningarna av nykterhetsfrågans historia alltför mycket
förbisedda problemet om vad den allmänna ekonomiska utvecklingen i riktning mot tillverkningens
industrialisering å ena sidan och själva nykterhetsarbetet å andra sidan betytt i fråga om
husbehovsbränningens avskaffande finnes ingenstädes utrett.

I handbokens andra huvudavdelning belysas de grundläggande faktorerna i hela frågan:
alkoholens inverkan på kroppen och dess funktioner, på känsloliv och förståndsverksamhet,
alkoholen som sjukdomsorsak och dess betydelse ur rashygienisk synpunkt. I särskilda kapitel
redogöres för alkoholkonsumtionens storlek, för alkoholbrukets ekonomiska skadeverkningar på
den enskilda och familjen, för alkoholbrukets förhållande till vanart och brottslighet samt
slutligen för alkoholens nationalekonomiska och statsfinansiella verkningar.

Den tredje huvudavdelningen är, som ovan nämnts, ägnad åt kampen mot alkoholfaran
och begynner med en redogörelse för åtgärder av mera indirekt natur (»socialt reformarbete»
och »folkbildningsarbetet») samt övergår därefter till de direkta åtgärderna: undervisnings- och
upplysningsarbetet, nykterhetsorganisationernas arbete och lagstiftningen. I fråga om det kapitel,
som handlar om folkbildningsarbetet märkas dock en del ojämnheter och inadvertenser, som
man får hoppas komma att avhjälpas i en följande upplaga. Ett sådant omdöme — för att
anföra några exempel — som att folkhögskolan före Brunnsviks folkhögskolas grundläggning
1906 »varit så gott som uteslutande en skola för de välbärgade böndernas barn» tål nog vid
någon modifiering. Birkagårdens folkhögskola upprättades 1916, ej 1918. På
folkhögskolavdelningen har man för övrigt underlåtit att omnämna folkhögskolinspektören. Uppgifterna om
föreläsningsverksamhet före 1880-talet äro ofullständiga. Den framställning, som i ett annat
kapitel lämnas av den Wieselgrenska nykterhetsrörelsens folkbildningsintresse, ger i detta fall en
riktigare bild av den tidigare utvecklingen. Stockholms stads anslag till Stockholms
arbetarinstitut var redan 1921 dubbelt större än vad det uppgives i handboken. Man förstår inte varför
det omnämnes att feriekurser med universitetslärare som föreläsare 1893 började hållas utanför
universitetsstäderna, under det den minst lika viktiga uppgiften att det var år 1893 som
sommarkurser började hållas vid universiteten förbigås. Slutligen må påpekas att å sid. 253
kommit in den alldeles felaktiga uppgiften att statsbidraget till skolbiblioteken utgör lägst 40 och
högst 400 kr. i st. f. lägst 15 kr. och högst 150 kr.

Även om sålunda dessa och andra anmärkningar kunna framställas mot handboken, är dock
denna, särskilt vad dess egentliga ämne beträffar, både genom de meddelade fakta och
genom de bifogade litteraturförteckningarna, ett synnerligen värdefullt tillskott till den svenska
handbokslitteraturen, och det bör vara alldeles självklart att den kommer att anskaffas till de
flesta folk-, skol- och studiecirkelbiblioteken. Priset bör i alla händelser ej kunna anses lägga
något hinder i vägen. F. H.

Henriksson-Holmberg, G. Sociologins allmänna väsen. En inledning till
sociologins studium. Federativ 1923. 123 s. Oaa. 2:—.

Förf. har tagit sig före den oerhört svåra uppgiften att giva en populär handledning i
sociologiens allmänna grunder, närmast avsedd för arbetarnas studierörelse. Den forskare, han
främst och oftast stöder sig på, är Gumplowitz, men hans skrift vittnar om ett flitigt studium
av även andra författare på sociologiens skilda områden och en ärlig strävan att opartiskt
referera olika åskådningar och meningsriktningar. J—i.



P. Teknologi.
Duryéa, Charles E., o. Homans, James E. Jämförande automobilbok.
En praktiskt-teknisk avhandling över konstruktionen, handhavandet och vården av
med bensin framdrivna motorvagnar med ingående förklaringar över väsentliga
punkter, tillika innefattande huvuddragen av automobilens utvecklingshistoria. Från
amerikanska originalet av Samuel Wollin. Bjärnums tryckeri-a.-b., Bjärnum 1923.
448 s. Ill. Pra. 6:—.

En mycket populärt skriven redogörelse för automobilens byggnad och verkningssätt, fri
från alla formler och all teori. För nybörjaren inom chaufföryrket bör den kunna bli en god
handledare. I. B.

Hylander, Hilmer. Betsning, färgning och ytbehandling av trä. Sv. hantv.-inst.   
1923. 92 s. Ill., litt. (Sv. hantverksorg. yrkeshandböcker 8). P.h. 5:—.

En kortfattad handbok i olika träslags ytbehandling och betsning. Boken innehåller även
en del kemisk materiallära och föreskrifter över hur olika betslösningar skola tillredas. Priset
förefaller väl dyrt för en så liten bok, så mycket mera som den ej är utgiven av ett enskilt
förlag utan av Sveriges hantverksorganisation. I. B.

Lundberg, Ivar. Bygg själv ert hem. Praktiska råd och anvisningar hur man
går tillväga, då man själv bygger sitt hem. Å. & Å. 1923. 119 s. Ill. Pp. 2:25.

Naturligtvis kan man ej bygga ett helt hus enbart efter bokens anvisning, men den
innehåller alltid så många goda råd och vinkar, att den, som funderar på ett eget hem, säkerligen
med verklig nytta kan läsa den. I. B.



Q. Ekonomi (med industri, handel och kommunikationer).
Carlin, Isak. Hundens skötsel och vård. Bv. 1923. 162 s. Ill. Qdbf. Inb. 5:—.

Författaren, som såsom veterinär har hundsjukdomar som sin specialité, visar sig här vara
synnerligen väl förtrogen med sitt ämne. Boken lämnar en verkligt god och på betydande
erfarenhet grundad ledning för våra hundvänner och kan väl rekommenderas. Den berör också
hundens exteriör och vanliga sjukdomar. Framställningssättet är överskådligt och klart och en
hel del goda illustrationer höja arbetets värde. J. V—m.

Grenander, Sven. Handbok för långfärdsseglare. A. B. 1921. 292 s. Ill. Qd. 18:—.

En klar och utförlig handbok, som behandlar så gott som allt, som en långfärdsseglare
bör veta. Allt detta meddelas också i en form, sorn borde kunna locka allt flera seglare att
pröva på denna ännu allt för litet förekommande art av segling. A—e H—m.

Hawkins, Norval A. Konsten att sälja. Övs. fr. eng. av Tarras Sällfors.
A. B. 1923. 347 s. Qia. 10:—.

En av Fords f. d. försäljningschefer har i nyssnämnda arbete framlagt sina erfarenheter och
åsikter rörande försäljningskonsten. Författaren nämner i förordet, att under de 12 år, han
ledde försäljningen av Fordprodukterna över hela världen, ökades försäljningen från 6 181 till
815 912 biler per år. Är denna kolossala ökning ett resultat av Fordverkens

försäljningsmetoder, så torde försäljningschefens »lärobok» få skänkas högsta vitsord. Amerikanarna torde vara
de första, som börjat någon egentlig undervisning i konsten att sälja. Man trodde nog förr
— och gör nog så än i dag — att en person födes till försäljare: försäljningskonsten är
någonting medfött, något som man ej kan förvärva, om man ej fått gåvan till skänks. Förvisso ett
stort misstag. Naturligtvis har den ene större naturliga förutsättningar än den andre — liksom
för övrigt på alla områden — men försäljningskonsten inrymmer så mycket av teknik, sådant,
som kan inläras, att varje normal människa säkerligen kan utbildas till en god försäljare.
Hawkins arbete är i bästa mening instruktivt och borde läsas av varje affärsman eller blivande
affärsman. Man skulle kunna säga, att försäljarens hela uppfostran i såväl personligt som
yrkestekniskt avseende fullföljes genom bokens tolv kapitel: de tre faktorerna i
försäljningsprocessen; »Säljandet», »Människan», »Konsten»; förberedelserna till försäljningsprocessen;
bedömning av köparens person o. s. v. fram till avgörandet och »Uppbrottet och välkommen åter».
Det är riktigt spännande att följa författaren, hur han steg för steg leder »duellen» mellan
säljare och spekulant till den förres seger. När man hunnit till slutet, är man nästan färdig
att utbrista: »Stackars köpare, som råkar ut för en sådan säljare». Men författaren fostrar ej
upp en försäljare, som av blott och bart själviska motiv (nämligen att tjäna pengar) tvingar på
kunden en vara, utan hans försäljning skall alltid ske under den förutsättningen, att han därmed gör
köparen en verklig tjänst. På en av de sista sidorna i boken skriver författaren: »Allt vad
krig heter måste helt och hållet avskaffas ur världen. Den försäljare, som i framtiden för krig
i affärer, han kommer att misslyckas. Krigiska metoder äro alltigenom felaktiga. Endast
sant tjänande är det rätta».

Genom hela framställningen går detta: »Försäljaren — den tjänande» — ett motto, som
väl var och en kan godtaga. K. R—dt.

Posten i forntid och nutid. Under medverkan av Thorsten Gerle m. fl. Utg.
av Paul Gerhard Heurgren. Utg. 1924. 163 s. Ill. (Till minne av världspostföreningens
femtioåriga tillvaro.) Qjf. 5:—.

Världspostföreningens 50-årsjubileum och varldspostkongressen i Stockholm innevarande
sommar ha givit dubbel anledning till denna publikation. Trots titeln ger boken dock icke
någon historik över postens utveckling fram till vår tid, utan söker i en rad fristående
uppsatser av skilda författare belysa några huvudsakligen kulturhistoriskt intressanta sidor av detta
viktiga kommunikationsmedel, såsom Posten i den grafiska konsten, Brevet i målarkonsten.
Posten i musiken, Brev och post i poesien, Press och post i äldre tider, Frimärksrariteter i
postmuseet; t. o. m. ett så perifert ämne som Svenska skalder i posten får sin behandling (av
F. Vetterlund). Tyngst väger väl frih. J. Rudbecks översikt av Brevet under 5000 år.

Boken, som är rikt illustrerad, kan läsas med nöje, men någon djupare insikt i postens
organisation eller dess betydelse för samfärdseln ger den icke. B. M.



U. Naturvetenskap.
Hofsten, Nils von. Ärftlighet och utveckling. A. B. 1923. 82 s. Ill.,
litt. (Bonniers små handböcker i vetenskapliga ämnen 1.) Uea. 1:75.

En tankeväckande och klar belysning av »ärftlighetsproblemen från utvecklingslärans och
utvecklingsproblemen från ärftlighetslärans synpunkt», som är förtjänt av uppmärksamhet från
alla de många, vilka intressera sig för modern biologisk forskning. W. B.

Kock, Ragnar. Hurudant blir vädret? Litet om väder och vind, vågor och
ström. En gammal seglares rön och råd, till tjänst för seglare och
motorbåtsmän. Å. & Å. 1923. 52 s. Ill. Ub. 2:—.

En liten populär framställning över väder och vind, över hur man avläser en synoptisk
karta, och över hur enkla väderleksförutsägelser kunna göras av var och en. Boken är försedd
med tio färglagda molnbilder. I. B.

Moberg, Gustaf. Svensk gymnastik och andra kroppsövningar. A. B. 1923.
64 s. Ill., portr. (Verd. småskr. 265). Ra. 1:—.

En kortfattad redogörelse över svensk gymnastik och några kompletterande ord om idrott,
sedd ur något ensidigt gymnastisk synvinkel. A—e H—m.



V. Medicin.
Fåhræus, Robin. Blodet i läkekonstens historia. N. o. k. 1924. 156 s.
Ill. (Natur o. kultur 30.) Va. 2:25, inb. 3:—.

Förf. är en yngre svensk läkare och vetenskapsman med världsrykte för sina upptäckter av
de röda blodkropparnas olika sänkningshastighet i det urtappade blodet under skilda
förhållanden och förklaringen till detta fenomen samt dess diagnostiska värde. Denna upptäckt är ett
modernt vetenskapligt tillämpande och förklarande av ett redan av Hippokrates framhållet
fenomen, vilket sedermera under långa århundraden ej vunnit beaktande. Boken är synnerligen
intressant och därtill välskriven och försedd med illustrationer av stort kulturhistoriskt intresse. J B.



VIKTIGARE NYUTKOMNA ARBETEN.

A. Bok- och biblioteksväsen.

Dahl, S. Bibliotekshandbok. [Sv. uppl.]. Utg. av S. E. Bring. Bd 1:D. 1. A. & W. 18:—.

C. Religion.

Gierozv, A., Henrikz, H. H., o. Malmberg, S. Urkunder och skildringar till belysning av
kyrkans historia. D. 1—3. A. B. Inb. à 3:25.
Stave, E. Jesus och gamla testamentet. Diak. 2:75.
Sundar Singh, S. Verklighet och religion. H. G. 2:—.

D. Filosofi.

Hadfield, J. A. Psykologi och moral. N. o. k. 4:75, inb. 6:50.
Lambek, C. Personlig kultur. Bidrag till vardagslivets psykologi och försök till en modern
livsåskådning. N. o. k. 3:—.
Nietzsche, F. Historien och livet. N. o. k. 2:50.
Psykoanalysen, dess uppkomst, omvandlingar och tillämpning av S. Freud, A. Adler m. fl.
Red. av P. Bjerre. N. o. k. à 4, inb. i ett bd 10:—.

E. Uppfostran och undervisning.

Bergqvist, B. J:son. Skola och seminarium. Tal och föredrag. Nst. 4:75.
Flickornas yrkesutbildning. See. 1:—.
Fogelklou, Emilia. Människoskolan. Några reflexioner om skolreformens inre motsägelse.
Sv. andelsf. (Brännande frågor.) 0:75.
Pehrson, A. T. Infor valet av levnadsbana. Synpunkter på frågan om gossarnas yrkesval. Nst. 2:80.

F. Språkvetenskap.

Heikel, I. A. Retorik eller handledning i talarkonsten. N. o. k. 4:50, inb. 6:25.

G. Litteraturvetenskap.

Ek, S. Den svenska folkvisan. N. o. k. (Natur o. kultur 29.) 2:25, inb. 3:—.

H. Skönlitteratur.

Anzengruber, L. Helene Zinshofer. A. & W. (Litteraturens mästare.) 5:50.
Bennet, A. Lilian. Sv. andelsf. 3:75.
Bergstedt, H. Alexandersen. Eklund. 5:—.
Christensen, G. [utg.]. Dansk diktning från Oehlenschlæger till Joh V. Jensen. H. G. 4:—, inb. 5:50.
De fyras roman av P. Bourget, G. d'Houville, H. Duvernois o. P. Benoit. Sk. 6:25.
Hugo, V. Notre-Dame. [Ny uppl.] A. B. 5:75.
Keller, P. Hemmet. Lb. 4:75, inb. 6:25.
Kipling, R. Mörker. [Ny uppl.] A. B. 3:50.
Mc Kenna, S. Erik Lanes uppfostran. A. B. (Sensualisterna 2.) 5:75.
Mille, P. Monarken. Nst. 3:50.
Papini, G. En färdig man. A. B. 4:75.
Pérochon, E. Severin. Roman. Tiden. 3:—.
Reymont, W. S. Bönderna. Vintern. A. B. (Moderna romaner 58.) 6:75.
Swinnerton, F. Kvinnolist. Nst. 6:—.
Tellez, G., [pseud.:] (Tirso de Molind). Förföraren från Sevilla och stengästen. Drama.
A. & W. (Litteraturens mästare.) 4:50.
Telmann, K. Pater Innocenz.W. & W. 5:25.
Undset, Sigrid. Den lyckliga åldern. 2 uppl. Nst. 4:—, inb. 5:50.
Villetard, P. Suzie. Sk. 4:75.
Yeats, W. B. Röde Hanrahan. Nst. 4:—, inb. 5:50.
Zahn, E. Liberi. Lb. 4:25.
————
Boye, Karin. Gömda land. Dikter. A. B. 2:25.
Ekstam, I. Rasmus och lögnen. W. & W. 4:—.
Hemberg, E. Varjagerna. En skildring från hedenhös. Fri. 4:75.
Holmström, R. Den långa resan. Nst. 2:50.
Hök, Elin. Alvarens folk. A. B. 3:25.
Ideström, A. Häxkitteln. W. & W. 7:—.
Nordström, L. Det okända Sverige och andra skildringar. A. B. 6:75.
Norlind, E. Silvermaljan. A. B. 5:25.
Palmær, H. B. Eldbränder och gnistor. 4 uppl. A. B. 7:50.
Selander, S., [utg.]. Den unga lyriken. En antologi. A. B. 2:75.
Stjernstedt, M. Några. A. B. 5:75.

I. Skön konst (med musik och teater).

Ehrström, E. O. IV. Konsthantverk. Teknisk rådgivare. A. B. Inb. 10:—.
Fredrik I:s tid sådan den representeras i Nordiska museets avdelning för de högre stånden. N. mus. 3:—.
Lundgren, W. Musikaliskt reallexikon. Lb. 2:75, inb. 3:50.
Norrman. K. A. Musikordbok. E. & Sch. 3:—.
Roosval, J. Den baltiska nordens kyrkor. Lb. (Föreningen Urds skrifter 2.) 5:75.
Svensk rokoko. En samling stilprov ur Nordiska museets avdelning för de högre stånden. N. mus. 3:75.
Werner, C. Korsvirkesarkitekturen i Sverige. Typer och perioder. Ak. avh. Gle. 6:50.
Åmark, M. Dalarnes kyrkklockor nu och fordom sockenvis skildrade. Nst. (Dalarnes hembygdsförbunds skrifter 4.) 6:75.

K. Historia.

Bucharin, N. Den materialistiska historieuppfattningen. Fram. 6:50.
Essén, R. Mellan Östersjön och Stilla havet. H. G. 7:—.
Ford, H. Den internationelle juden. A. & W. (I tidens stora frågor.) 4:50.
Gorgolini, P. Den italienska fascismen. A. & W. (I tidens stora frågor.) 4:25.
Heiberg, J. S. Bysantinsk kultur. Nst. (Världskulturen.) 2:25.
— — Grekisk kultur. Nst. (Världskulturen.) 9:—.
Hjertén, I. Mussolini och den nya demokratien. Nst. 5:25, inb. 6:75.
Löfgren, E. O. Irland under nya tiden. Nst. (Ur världshistorien.) 2:25, inb. 3:—.
Nilsson, Martin P:n. Primitiv kultur. Nst. (Världskulturen.) 8:50.
Popoff, G. Under sovjetstjärnan. Vardagsliv. Kultur. Näringsliv. Nst. 5:75, inb. 7:25.
Raskolnikov [pseud.]. Sovjet-Ryssland. S. S. S. R. Dess historia 1917—1923. A. & W. (I tidens stora frågor.) 5:50.

L. Biografi (med genealogi).

Karlfeldt, E. A. Carl Fredrik Dahlgren.  W. & W. 4:75.
Forsstrand, C. Vid sjuttio år. Minnen och anteckningar från ett växlingsrikt liv. H. G. 6:50, inb. 11:—.
Gosse, E. Far och son. Nst. 5:50, inb. 7:—.
Anrep-Nordin, B. Studier över Josef Martin Kraus. Sv. samfundet f. musikforskning. 5:—.
Saint-Amand, I. Marie-Louise, Napoleons andra gemål. Boh. (Historiska kvinnor 3.) 4:75.
Lindblad, G. August Strindberg som berättare. Studier i hans tidigare prosa. Nst. 4:75.
Söderhjelm, W. Karl August Tavaststjerna. D. 1—2. A. B. 4:75.

N. Geografi.

Erixon, S. Södermanland i Nordiska museet. En översikt av den sörmländska allmogens kultur. N. mus. 3:—.
Fogelqvist, T. Från Söderköping till Rom. A. B. 5:50.

Hedin, S. Från Peking till Moskva. A. B. 9:50.
Kidstoffersson, Anna. Landskapsbildens förändringar i norra och östra delen av Färs härad
under de senaste tvåhundra åren. En kulturgeografisk studie. Carl Bloms boktr. 5:50.
Laurent, Vivi. Vivis resa från Saltsjöstaden till Pacifikens stränder. [D. 2.] W.  & W. 3:75.
Wargentin, P. Stockholms stads historia intill Gustaf Wasas tronbestigning. A. & W. 6:50.
Wåhlin, H. Visby. Nst. (Svenska kulturorter 1.) 2:—.
Åkerhielm, E. Svenska gods och gårdar. 1, 2. H. T. à 30:—, inb. à 40:—.

O. Samhälls- och rättsvetenskap (med nationalekonomi och statistik).

Broch, O. Proletariatets diktatur. H. G. 5:—.
Magnusson, G. Socialdemokratien i Sverige. D. 3. Nst. 10:—, inb. 12:50.
Thörnberg, E. H. Nationalekonomiens historia. D. 1. Tiden. 4:75.

P. Teknologi.

Bäckström, H. Kamerakonst och kamerakonster. W. & W. 3:75.
Carlson, H., o. Fihn, A. Handledning i metallbearbetning. Bv. 3:—.
Hubendick, E., o. Pettersson, C. G. Min motorbåts konstruktion och skötsel. W. &. W. Inb. 3:75.
Kjerrman, B. Materialprovning. 2 bil. A. B. (De tekniska vetenskaperna. Avd. Maskinteknik. Bd 1:4.) Inb. 32:—.
Wærn-Bugge, Elisabeth. Handbok i färgning med växtämnen på ylle. Nst. 1:75.
Vestergren, J. Papperstillverkning. Tisell. 10:—.
Östlund, R. E. Boken om båtar. Handledning i båtbyggeri. W. & W. 5:—.

Q. Ekonomi (med industri, handel och kommunikationer).

Haneson, Sonja. Hemmets ekonomiska organisation. Lb. (Hemmets handböcker 7.) 2:50, inb. 4:—.
Hedström, Ch. Några riktlinjer inom svensk boskapsavel. A. B. 12:—.
Heurgren, P. G. Posten i forntid och nutid. Utg. 5:—.
Holm, Thora. Dukning och servering. Å. & Å. (Husmoderns handböcker.) Inb. 4:25.
Holzhausen, A. Vårblommor. En bok om vårens glada budbärare. A. B. 7:50.
Leche, C. Stockholms skärgårdslots. Nst. Inb. 7:—.
Marcus, M. Statens järnvägar. Kortfattad översikt av deras tillkomst, ekonomi och organisation. Tiden. 4:25.
[Norberg, Gertrud, pseud.:] Gertrud Norden. Styra och ställa. Lagerstr. 3:75.
Wendt, G. v. Vitaminer. Hälsa och liv. En studie av våra födoämnens halt av vitaminer. Å. & Å. 4:50.

R. Gymnastik, sport, lek och spel.

Tegnér, T. Paris—Antwerpen—Chamonix. Mer eller mindre olympiska glimtar. A. B. 2:75.

U. Naturvetenskap.

Bohr, N. Om atomernas byggnad. A. B. (Bonniers små handböcker i vetenskapliga ämnen 3.) 1:25.


Euler, H. von. Vitaminer och tillväxtfaktorer. En framställning från biokemisk ståndpunkt. W. & W. 6:75.
Holmgren, N. En förgången värld. En populär framställning av djurvärldens utveckling.
A. B. (Bonniers små handböcker i vetenskapliga ämnen.) 3:75.
Lundblad, O. Insekternas förvandlingar och därmed sammanhängande frågor populärt framställda. W. & W. 3:—.
Molin, O. L. Ärftlighetslärans grunddrag. W. & W. (W. & W:s handböcker 82.) 2:75.
Nordenskiöld, E. Biologiens historia. 3. B. & B. 12:—.
Rosenius, P. Min jakt med kamera. [D. 2.] Gle. 18:75, inb. 22:50.
Sefve, I. Lärobok i zoologi. 2. Människokroppen. Nst. 4:25.
Trägårdh, I. Djur och myter och andra biologiska skisser. Nst. 5:50.
Wallén, A. Vädret. En krönika om sommarsol och vintersnö. A. & W. 4:—.

V. Medicin.

Asplund, M. Huden, dess byggnad och uppgift. W. & W. 3:75.
Broman, I. Anatomi. A. B. 3:75.
Dalheim, I. Första hjälpen vid olycksfall. Nst. 1:—.
Fåhræus, R. Blodet i läkekonstens historia. N. o. k. (Natur o. kultur 30.) 2:25, inb. 3:—.
Hofsten, N. v. Ärftlighet och utveckling. A. B. 1:75.
Nilsson, N. A. Om psykiskt abnorma brottslingar och deras behandling. Nst. 12:—.
Sjövall, E. Hur sjukdom uppstår och yttrar sig. A. B. (Medicinskt folkbibl.) 3:50.
Tigerstedt, R. Medicinens utveckling till en naturvetenskap. 1, 2. A. B. (Medicinskt folkbibl.) 2:50, 3:25.



BERÄTTELSE ÖVER SVERIGES ALLMÄNNA
BIBLIOTEKSFÖRENINGS TIONDE ÅRSMÖTE.
Hälsingborg den 20 & 21 juni 1924.

Avgiven av mötets sekreterare.

Sveriges allmänna biblioteksförenings årsmöte, som i år förlagts till Hälsingborg,
räknade ett sjuttiotal deltagare, bland vilka märktes deltagarna i den till Önnestad
förlagda bibliotekskursen för Kristianstads län.

Årsmötet, som var förlagt till magistratens sessionsrum å rådhuset, öppnades
den 20 juni kl. 12 m. Hälsingborgs stadsfullmäktiges ordförande hälsade mötet
välkommet till Hälsingborg, varpå föreningens ordförande förste bibliotekarien
Anders Grape tackade och riktade en välkomsthälsning till de närvarande.
Särskilt vände han sig till ordföranden i Hälsingborgs stadsbiblioteks styrelse teol.
dr A. Gierow, dr C. Holmdahl, universitetsbibliotekarien greve Lewenhaupt,
överbibliotekarien vid Lunds universitetsbibliotek E. Ljunggren samt de talrikt
närvarande danska gästerna, i första hand professor A. Sch. Steenberg,
biblioteksdirektör Th. Døssing, biblioteksinspektör Svend Dahl, överbibliotekarierna C. S.
Petersen, Köpenhamn och G. V. Grundtvig, Aarhus, bibliotekarie S. Haugstrup,
Kalundborg, samt bibliotekstilsynets konsulent J. M. Banke.

Vid därefter företagna val utsågos till mötets ordförande föreningens ordförande,
till vice ordförande förste bibliotekarien Gunnar Carlquist och bibliotekarien Stina
Callmer, till protokollsjusterare bibliotekarien F. Åhlander och fil. mag. Greta
Linder. Till sekreterare hade av styrelsen utsetts förste bibliotekskonsulenten F.
Hjelmqvist och biblioteksamanuensen H. Küntzel.

Styrelsens sekreterare uppläste följande

Berättelse
avgiven av styrelsen för Sveriges allmänna biblioteksförening vid föreningens tionde årsmöte den
20 och 21 juni 1924.

Styrelsen, som vid sammanträde den 4 juli 1923 omvalde till vice ordförande fröken
Lundberg, till sekreterare herr Hjelmqvist och till kassaförvaltare herr Tynell, har därefter haft 5
sammanträden: den 19 dec. 1923 och den 29 jan., 25 febr., 30 mars och 20 juni 1924.

Kommittén för utarbetande av anvisningar för katalogisering och författarnummerlista har
ännu ej avslutat sitt arbete, men hoppas kunna göra detta under det kommande året. Två
andra handböcker rörande biblioteksfrågor ha emellertid under året på uppdrag av biblioteksföreningen 
utarbetats och kunna väntas föreligga i tryck under den allra närmaste tiden. Den  
ena är en ny, fullständigt omarbetad upplaga av »Bibliotek, deras betydelse och skötsel», den andra
är en handbok över »Svenska bibliotek», avsedd att utgöra en vägledning för biblioteksbesökare
och innehållande uppgifter om något över 400 svenska bibliotek av olika slag, såväl vetenskapliga
som folkbibliotek. Omarbetningen av Bibliotek, deras betydelse och skötsel har verkställts
av fröken Lundberg samt herrar Hjelmqvist och Tynell. Handboken Svenska bibliotek
redigeras av andre bibliotekarien vid Kungl. biblioteket E. Sundström.

Under året ha två av de i föregående årsberättelse omnämnda kommittéutredningarna
angående svenskt biblioteksväsende utkommit från trycket: »Betänkande med utredning och
förslag angående det fria och frivilliga folkbildningsarbetet», utgörande en överarbetning av det av
Folkbildningssakkunniga avlämnade utlåtandet, verkställd av de sakkunnigas ordförande
professor C. Lindskog och tryckt i Statens offentliga utredningar 1924:5, samt »Betänkande och
förslag angående läroverks- och landsbibliotek», utarbetat av Bibliotekssakkunniga under
ordförandeskap av riksbibliotekarien I. Collijn och tryckt i Statens offentliga utredningar 1924:6.
Båda betänkandena ha remitterats till Sveriges allmänna biblioteksförening för avgivande av
yttrande. Beträffande Folkbildningssakkunnigas förslag har styrelsen redan den 15 april avgivit
utlåtande, som i all huvudsak tillstyrker det framlagda förslaget. Endast i vissa detaljer ha
föreslagits några ändringar. Mot styrelsens tillstyrkande av Folkbildningssakkunnigas förslag till
anslagsbestämmelser rörande studiecirklarnas biblioteksverksamhet har herr G. A. Ljungberg
anmält avvikande mening i särskilt uttalande bilagt styrelsens yttrande.

I fråga om de till biblioteksföreningen anslutna länsförbunden är att meddela, att Kalmar
läns biblioteksförbund står som anordnare av en bibliotekskurs denna sommar.

Sedan föregående årsmöte har Eskilstuna stad i sammanhang med att ny teaterbyggnad
uppförts och i omedelbar anslutning till denna erhållit rymliga, modernt inredda lokaler även för
ett för staden avsett bibliotek, innehållande, utom utlåningsavdelning, läsrum för vuxna och
barn, studiecirkelrum och föreläsningssal, det hela tills vidare stående under ledning av
Arbetarnes bildningsförbunds Eskilstunaavdelning. Ur principiell synpunkt är här av särskilt intresse,
att stadsbibliotekets och studiecirklarnas lokalfråga lösts i omedelbart samband med varandra.
Den 30 november 1923 öppnades Växjö stifts- och gymnasiebibliotek för allmänheten i en helt
ny gestalt. Den gamla gymnasiebyggnaden har grundligt restaurerats, de för allmänheten
avsedda lokalerna ha anordnats efter moderna folkbiblioteksprinciper och en ny bokvåning har
inretts på vinden. Av stor principiell betydelse är framför allt att även folkbiblioteket
överflyttats till stiftsbiblioteket och att man på detta sätt för första gången genomfört den
samverkan mellan läroverksbibliotek och folkbibliotek, som är en av grundprinciperna i det
framlagda förslaget om landsbibliotek. I övrigt kan omnämnas att stadsbiblioteken i Arvika och
Filipstad i samband med nybyggnader för kommunalt ändamål fått modernt inredda lokaler.

Till slut får styrelsen erinra om den förlust, som svenskt biblioteksväsende lidit genom
överbibliotekarien Aksel Anderssons bortgång. Ej blott den institution han ägnade ett livslångt
hängivet arbete och till vars utveckling han så energiskt och så verksamt bidragit, Uppsala
universitetsbibliotek, ägde hans intresse; det sträckte sig till svenskt biblioteksarbetete överhuvud.
Och särskilt allt som var ägnat att stärka sambandet och solidariteten mellan dem som arbeta
i det svenska biblioteksväsendets tjänst gladde och intresserade honom. Därför omfattade han
även vår sammanslutning med en välvilja, som tog sig flerfaldiga uttryck. Frid över hans minne!

Hälsingborg d. 20 juni 1924.

Anders Grape.
 Fredrik Hjelmqvist.


Därefter föredrogs följande revisionsberättelse rörande granskningen av
föreningens räkenskaper:

Sveriges allmänna biblioteksförenings ekonomiska ställning den 1 januari 1923.

Tillgångar:
Innestående å sparkasseräkning:
i Svenska handelsbanken . . . 49:80
i Skandinaviska kreditaktiebolaget . . . 4,676:28
Innestående å kapitalräkning:
i Svenska handelsbanken . . . 2,852:60
Innestående å depositionsbevis:
i Skandinaviska kreditaktiebolaget . . . 3,617:1411,195:82
————
Lager av trycksaker, värde (Biblioteksbladet 10:—, broschyrer 200:—) 210:—
Fordringar . . . 284:—
———————————
Summa kronor 11,689:82

Skulder:
För Biblioteksbladet . . . 4,409:23
För broschyrer:
För inlösen av broschyrer . . . 699:17
Reserverat för S. A. B:s bibliotekshandböcker 2 . . . 3,678:79
Reserverat för »Svenska bibliotek» . . . 1,000:—5,377:96
————
Övriga skulder:
Ständiga medlemmars fond . . . 400:—
Avgifter för 1923 influtna under 1922 . . . 306:—
Skuld till kassaförvaltaren . . . 68:88
Diverse skulder . . . 78:72853:60

Behållning:
Kapitaltillgångar utöver skulder . . . 839:03
Lager av trycksaker, värde . . . 210:—1,049:03
———————————
Summa kronor11,689:82

Kassasammandrag för 1923.

Inkomster:

För Biblioteksbladet:
Statsanslag (1/1 1923—30/6 1923 1,500, 1/7 1923—36 1924 3,000) 4,500:—
Försålda äldre årgångar . . . 361:204,861:20
————
För broschyrer:
Försålda broschyrer . . . 269:45
Ränta å reserverade medel . . . 108:95378:40
————
För skolbibliotekskurs: statsanslag . . . 3,000:—
Övriga inkomster:
387 årsavgifter à 5:— . . . 1,935:—
921 årsavgifter à 4:— . . . 3,684:—
Räntemedel . . . 182:135,801:13
————
Uttagit å sparkasseräkning, giroräkning och kapitalräkning . . . 9,983:89
———————————
Summa kronor      24,024:62


Utgifter:
Skuld till kassaförvaltaren 1/1 1923 . . . 68:88
För Biblioteksbladet:
Tryckning och inlösen . . . 5,343:73
Redaktionens utgifter . . . 1,424:97
Expeditionens utgifter . . . 1,158:70         7927:40
————
För broschyrer: inlösen . . . 699:17
För skolbibliotekskurs . . . 3,208:75
Övriga utgifter:
Årsmöte . . . 834:82
Reseersättningar . . . 322:60
Organisationen av bokförsäljning genom bibliotek . . . 65:22
Diverse utgifter . . . 325:77          1,548:41
————
Insatt å sparkasse- och giroräkning . . . 10,302:13
I kassa 31/12 1923 . . . 269:88
———————————
Summa kronor      24,024:62

Sveriges allmänna biblioteksförenings ekonomiska ställning den 31 december 1923.

Tillgångar:
Innestående å sparkasseräkning:
i Svenska handelsbanken . . . 25:59
i Skandinaviska kreditaktiebolaget . . . 6,207:18
Innestående å kapitalräkning:
i Svenska handelsbanken . . . 1,679:56
Innestående å depositionsbevis:
i Sydsvenska kreditaktiebolaget . . . 3,500:—
Innestående å giroräkning:
i Skandinaviska kreditaktiebolaget . . . 101:73         11,514:06
I kassa . . . 269:88
Lager av trycksaker, värde (Biblioteksbladet 10:—, broschyrer 140:—) . . . 150:—
———————————
Summa kronor      11,933:94

Skulder:
För Biblioteksbladet (för tryckning m. m. 3,984:51, statsbidrag för första halvåret 1924 1,500:—) . . . 5,484:51
För broschyrer:
För inlösen av broschyrer . . . 229:16
Reserverat för S. A. B:s bibliotekshandböcker 2 . . . 3,787:74
Reserverat för »Svenska bibliotek» . . . 1,000:—         5,016:90
Övriga skulder:
Ständiga medlemmars fond . . . 400:—
Behållning:
Kapitaltillgångar utöver skulder . . . 882:53
Lager av trycksaker, värde . . . 150:—1,032:53
———————————
Summa kronor      11,933:94

Stockholm den 31 december 1923.
Knut Tynell.
Räkenskaperna för år 1923 för Sveriges Allmänna Biblioteksförening äro denna dag granskade
och riktiga befunna, varför vi tillstyrka full och tacksam ansvarsfrihet för räkenskapsföraren.

Stockholm den 31, januari 1924.

C. Efvergren. C G. Löfgren.

Föreningen beslöt bifalla revisorernas yrkande om full och tacksam
ansvarsfrihet för kassaförvaltaren.

Därpå företogs val av styrelseledamöter efter dem, som voro i tur att avgå
(andre bibliotekaren G. Wetterberg, andre bibliotekskonsulenten K. Tynell,
folkskolläraren G. A. Ljungberg, A. B. F:s riksstudieledare Yngve Hugo samt andre
bibliotekarierna S. Hallberg och A. Holmberg). Samtliga omvaldes. Likaså
omvaldes styrelsesuppleanterna (seminarielektor K. Ågren, lektor S. Schartau och
bibliotekarien Hilda Lindstedt) samt revisorerna (andre bibliotekarien C. Efvergren
och kassören C. G. Löfgren) och revisorssuppleanterna (bibliotekarien F. Åhlander
och amanuensen T. Kolmodin).

Förste föredragshållare var fil. dr Gunnar Carlquist, Lund, som talade om
»Bibliotek och arkiv på skånska herrgårdar». Tal. beklagade inledningsvis, att
det ej finns ett enda skånskt herrgårdsbibliotek och blott ett enda arkiv
(Ovesholms), som går tillbaka till dansk tid. Men under senare tid ha många
värdefulla böcker och samlingar funnit väg till de skånska slotten. I fortsättningen
gav tal. en kortfattad överblick över bok- och handskriftsbestånden och redogjorde
för deras tillkomsthistoria.

Efter föredragets slut samlades deltagarna på Hälsingborgs statsbibliotek, som
demonstrerades av bibliotekarien Stina Callmer. Därefter demonstrerade andre
bibliotekskonsulenten K. Tynell planer av nya svenska bibliotek, varvid han
genomgick de redan genomförda eller åtminstone till utförande godkända planerna för
Eskilstuna, Växjö, Filipstads, Arvika och Visby bibliotek samt de ännu endast
som förslag föreliggande för Trollhättans och Kävlinge.

Omedelbart därefter talade bibliotekarien Hilda Lindstedt om »Kongressbibliotekets
i Washington bibliografiska kartotek samt dettas värde för bibliografisk
forskning och biblioteksverksamhet».

Efter middagsrast höll förste bibliotekarien B. Möller, Lund, föredrag om »Skånes
äldre boktryckerihistoria». Föredraget behandlade skrivkonstens och bokframställningens
historia under medeltiden, särskilt scriptorierna vid Lunds domkyrka, och
lämnade en översikt över de skånska boktryckarna till tiden för Skånes övergång
till Sverige. Tal. illustrerade sitt föredrag med en del prov på tidens boktryckarkonst.

Biblioteksdirektör T. Døssing, Köpenhamn, redogjorde för planen för resan till
själländska bibliotek, varpå biblioteksamanuensen H. Richter, Lund, höll föredrag
om »Om kartor och kartvård». Tal. lämnade en historik över kartor från antiken
till våra dagar, talade om kartors indelning, kartkatalogisering och redogjorde för
skilda metoder av kartförvaring.

På aftonen gav Hälsingborgs stadsbibliotek supé å hamnpaviljongen för S. A. B:s
styrelse, föredragshållare m. fl.

Från mötesdeltagarnas sida hade uttalats en önskan att tillfälle skulle beredas
att bese Klippans pappersbruk, och sedan tillmötesgående svar kommit från bruksledningen
reste ett trettiotal av mötesdeltagarna lördag morgon till Klippan, där
de mottogos synnerligen förekommande och fingo en instruktiv och intressant
demonstration av de storartade bruksanläggningarna.

Andra dagens förhandlingar vidtogo omedelbart efter återkomsten från besöket
vid Klippans pappersbruk.

Biblioteksdirektör Døssing talade om de danska centralbiblioteken. Han redogjorde
först för deras uppkomst. Tanken på samarbete mellan biblioteken var
gammal. Man hade funnit det vara dålig ekonomi att ha en mängd sällan
efterfrågade böcker i alla småbiblioteken. Dessa anskaffas nu i stället av
centralbiblioteken, av vilka Danmark år 1920 hade 7, men numer ett tjugutal.

Ett centralbiblioteks arbetsområde är i regel ett amt (cirka 100,000 inbyggare).
Dess huvudsakliga uppgifter kunna sammanfattas i följande punkter: Småbiblioteken
avlastas från anskaffandet av dyrbarare och mindre eftersökta böcker.
Centralbiblioteket bör däremot i ganska stor utsträckning anskaffa vetenskapliga
arbeten av vikt, särskilt en handbokssamling likartad den som ett vetenskapligt
bibliotek har. Det bör vara speciellt välförsett i fråga om böcker rörande
nationell kultur och historia, lokalhistoria, ortnamns- och folkminnesforskning.
Viktiga böcker måste finnas i många exemplar. Centralbiblioteket skall lämna
biblioteksteknisk vägledning och bör ha en ganska stor bibliografisk apparat.

För att biblioteket skall kunna fylla dessa uppgifter måste särkilda krav ställas
på dess personal. Bl. a. bör bibliotekarien ha arbetat i ett vetenskapligt bibliotek.

Tal. berörde slutligen de gamla katedral- och stiftskolebiblioteken och ansåg
tillgodogörandet av dessas döda material synnerligen viktigt för centralbiblioteken.

Bibliotekarie Haugstrup redogjorde därefter för centralbibliotekens arbetsmetoder
i ett föredrag som finnes infört i detta häfte.

Efter föredragets slut erinrade dr Hjelmqvist om den aktuella centralbiblioteksfrågan
i Sverige och redogjorde för frågans behandling i Bibliotekssakkunnigas
och i Folkbildningssakkunnigas förslag. Dr Tynell förelade därpå mötet ett
förslag till resolution, som efter ett yttrande av lektor Oscar Olsson i något
förändrad form antogs. Resolutionen hade följande lydelse:

»Sveriges allmänna biblioteksförening, samlad till årsmöte, vill starkt understryka
det oavvisliga behovet av att staten med det allra snaraste vidtager åtgärder,
som kunna möjliggöra skapandet av centralbibliotek (resp. landsbibliotek) i
huvudsaklig överensstämmelse med den plan, som framlagts av Folkbildningssakkunniga
och Bibliotekssakkunniga.

Landets biblioteksväsen kan enligt mötets mening ej ordnas rationellt, om ej
på detta sätt de mindre biblioteken ute i bygderna kunna erhålla hjälp och råd
från de större och bättre utrustade biblioteken med deras rikhaltigare bokförråd
och fackutbildade personal.»

Efter en paus talade docenten A. Werin, Lund, över ämnet »Ernst Ahlgrens
efterlämnade papper», i anslutning till ett intressant nyförvärv till Lunds
universitetsbibliotek, omfattande en stor del av dessa papper och möjliggjort
genom enskilda mecenaters frikostlighet.

Mötet avslutades därefter av ordföranden, som tackade Hälsingborgs stad och
bibliotekets styrelse för deras visade vänlighet mot mötet. Bibliotekarien Stina
Callmer framförde mötets tack till dr Grape, varpå prof. Steenberg gjorde sig
till tolk för de danska gästernas tacksamhet.



S. A. B:S STUDIERESA TILL DANMARK.
Efter årsmötets avslutning företog ett femtiotal av mötesdeltagarna en tredagars
studieresa till Danmark, vilken helt säkert för oss alla, som voro med, har blivit
ett minne, till vilket tanken gärna vänder tillbaka. Det var mycket som bidrog
till att göra färden så alltigenom lyckad. Vädret var vackert, men utan någon
tryckande hetta. Det blev därför möjligt för oss att i någorlunda god form gå
genom de tre dagarnas rikhaltiga program, där fester och studier voro blandade
med varandra i en mycket behaglig växling, där ej någon timma av dagen var
outnyttjad. Nöjet att i sommar och sol göra en blixtturné över det vackra och
bördiga Själland från Öresund till Stora Bält och att ett par tre dagar vandra i gamla
själländska städer och känna den stämning från gångna tider, som ofta mötte oss
just i omedelbar förbindelse med en biblioteksrörelse av modernaste slag, allt detta,
hur betagande det var, var dock knappast för någon huvudsaken. Det som tog
oss än mer var den utomordentliga vänlighet och gästfrihet som mötte oss
överallt från första stunden, då vi stego i land i Helsingör. Biblioteksbestyrelserna
och städernas ledande män — ingen nämnd, men ingen därför glömd — tävlade
i att bereda de svenska gästerna nytta och nöje av resan. Det var en praktisk
skandinavism av bästa slag som gav prägel åt färden. Men de till vilka
deltagarnas tack först och sist riktade sig voro — det behöver knappast sägas — de
som gjort upp planen för resan, våra utmärkta och outtröttliga färdledare,
bibliotekstilsynets för svenska bibliotekarier så välkända tretal Dössing, Dahl och Banke.
Det var stadsbibliotekarien i Köpenhamn Aarsbo, vars vackra tal om modern svensk
kultur på den fest som danska staten och Köpenhamns stad gav på Nimbs
restaurang för deltagarna i färden säkert kom många av oss att med blygsel märka att
våra danska vänner kände mer till Sverige än vi till Danmark. Det var slutligen
Andreas Sch. Steenberg, honom som vi i Sverige nästan räkna som en av de våra,
så livligt är hans intresse för allt som rör svenskt folkbiblioteksväsen och så ofta
och redoboget har hans råd och hjälp lämnats i angelägenheler, som rört detta.

Den danska studieresan började i Helsingör, där kommunbibliotekets nya lokaler
i det gamla Karmeliterhuset besågos.Staden har c. 15 500 invånare. Ortsbidraget till biblioteket utgjorde 1922/23 7 275 kr.
och statsbidraget för följande år c. 6 000 kr. Till staden och kringliggande trakt utlånades i
allt sista året 87 000 band. Därefter gick färden till Köpenhamn,
där huvudbiblioteket i St. Nikolai och kretsbiblioteket i Helligaandshuset (angående
dessa se d:r Tynells uppsats i Bibl.-bl. 1920 s. 181) demonstrerades. Dagen
därpå (den 22 juni) fortsatte vi till Sorö, där akademiens gamla förnäma bibliotek
och dess öden skildrades i ett intressant och roande föredrag av dess bibliotekarie
lektor Glahn. Biblioteket är närmast av en typ som vi känner från våra
stiftsbibliotek. Även här har man emellertid planer uppe om att under anknytning
till mera folkliga bibliotekssynpunkter söka ge nytt liv åt det gamla biblioteket.

En hastig bilfärd förde oss samma dag till Slagelse. Där fanns en helt
nyinredd biblioteksbyggnad, som sådan knappt mycket mer än ett år gammal, men
eljest av en mera vördnadsvärd ålder och med ett något »dystert förflutet» då den
delvis varit använd som fängelselokal. Några siffror rörande Slagelse bibliotek böra
kunna vara av intresse i sammanhang med vidstående bilder (fig. 3—5). Det är

därvid först att märka att det här är fråga om en stad med knappt 14,000
invånare, alltså en stad av undgefär Uddevallas, Mölndals och Faluns storlek. Rent
arkitektoniskt sett anses Slagelse biblioteksbyggnad kanske vara den vackraste
bland nyare bibliotek i dansk landsort. Den innehåller två våningar. På nedre
botten har man först en förhall, varifrån man kommer in i utlåningsrummet, med
plats för c. 6 900 band och innanför detta läsesalen med plats för c. 1 200 band
och med 40 sittplatser. Färgerna äro i båda rummen hållna i en ljus och


Fig. 1. Deltagarna i studieresan framför Sorö akademi.


vacker ton. Från läsesalen leder en dörr ut till en terrass åt trädgårdssidan, där
man sommartid kan anordna ett annex till läsesalen. En trappa upp finnes ett
läsrum för barn med 25 sittplatser, en föreläsningssal med plats för 100 samt ett
par mindre rum avsedda för ungdom. Slutligen kan det förtjäna att omnämnas
att hela ombyggningen kostade 65 000 kronor och inventarierna 12,600 kronor.
Ortsbidraget till biblioteket utgjorde 1922/23 — om däri inbegripes beräknad
hyra för biblioteksbyggnaden — över 12 000 kronor, och statens anslag uppgick
för 1923/24 till nära 12000 kr., men kommer att bli högre sedan nu
biblioteket blivit antaget som centralbibliotek. Sista året utlånades 56 000 band.

Det sista bibliotek som besöktes var Kalundborgs. Beträffande detta kan
hänvisas dels till fröken Linders uppsats i Bibl.-bl. 1922 s. 101, dels till bibliotekarien
Haugstrups redogörelse i detta häfte. Själlandsresans höjdpunkt ur ren
turistsynpunkt var nog bilfärden från Kalundborg ut till Refsnäs gård på Själlands





Överst till vänster S. A. B:sordförande i funktion,nedanför färddeltagare framförSigrid Undsets födelsehus iKalundborg.

Överst till högerbibliotekarien Haugstrup iKalundborg med sin medarbetarstab,nedanför avskedstal på Refsnäs gård.



Godsägare Lawaetz demonstrerar utsikten från Refsnäs.

Fig. 2. Några snapshots från Kalundborg och Refsnäs.




Fig. 3. Slagelse bibliotek.



Fig. 4. Slagelse bibliotek. Läsesalen.


nordvästligaste udde. Stadens automobilägare hade med största beredvillighet
ställt icke blott sina bilar utan också sig själva som chaufförer till vårt förfogande,
och på Refsnäs gård togos vi synnerligen älskvärt emot av gårdens ägare,
godsägare Lawaetz. På ett i hast avmejat fält uppe på en höjd, där man hade en
den ståtligaste utsikt över landskapet, som i mjuka våglinjer sänkte sig ned mot
havet, bjödo våra Kalundborgvärdar på en avskedsmåltid. Många tal höllos både
från danskt och svenskt håll. Ett av dem bör särskilt här nämnas. Det hölls
av en av arbetarrepresentanterna i Kalundborgs biblioteksstyrelse, som bad de


Fig. 5. Slagelse bibliotek. Plan av bottenvåningen.


svenska arbetare, som deltogo i denna studieresa att taga med en hälsning till sina
klassbröder, där han ville ge vittnesbörd om betydelsen just för arbetarna av de
danska folkbiblioteken med deras samlande av allt i kommunen verksamt biblioteksintresse
under ledning av en sakkunnig bibliotekarie, som fattar såsom sin uppgift
att verkligen vara allmänhetens tjänare.

Alla de bibliotek, som under färden besöktes, utom Köpenhamns och Sorö,
bedrevo en livlig verksamhet långt utöver vederbörande stads gränser. Både
Slagelse och Kalundborgs bibliotek ha numera antagits till »centralbibliotek». Resan
kom på detta sätt att ge en utmärkt illustration till de båda föredrag som
biblioteksdirektör Dössing och bibliotekarien Haugstup höllo på Hälsingborgs-mötet,
och helt säkert — det visas för övrigt av de skildringar av resan som
offentliggjorts på skilda håll i pressen — ha deltagarna fört med sig hem ett starkt
intryck ej blott av danskt folkbiblioteksväsens utveckling i allmänhet utan alldeles
speciellt av den starka insats, som centralbiblioteken kunna göra och den betydelse
de ha långt utanför den egna kommunen. F. B.



<chapter name="Det daglige arbeide i et Dansk Centralbibliotek.
Föredrag vid S. A. B:s tionde årsmöte.">
DET DAGLIGE ARBEIDE I ET DANSK CENTRALBIBLIOTEK.Utom till bifogade illustrationer, som återge exteriör av biblioteket samt interiör av dess
utlåningsavdelning, hänvisas till en interiör av tidningsläsesalen i Bibl.-bl. 1922 s. 99 samt en
karta över bibliotekets verksamhetsområde i Bibl.-bl. 1922 s. 100.

Föredrag vid S. A. B:s tionde årsmöte.

Av Bibliotekarien vid Kalundborgs bibliotek S. Haugstrup.

I Tilslutning til Biblioteksdirektør Døssings Foredrag skulde min Opgave være
at skildre for dem det daglige Arbeide i et dansk Centralbibliotek. Som
Eksempel paa et saadant Bibliotek har jeg valgt Kalundborg Bibliotek,Jfr angående Kalundborgs bibliotek en uppsats i Biblioteksbladet av Greta Linder (1922
s. 101 f.). og det bliver
altsaa det daglige Arbejde i dette Bibliotek, som jeg vil søge at give dem et
Billede af.





Inden jeg gaar over til det egentlige Emne, vil jeg minde om, at Kalundborg
er en lille By med c. 6 000 Indbyggere og uden større Undervisningsanstalter.
Medens en Del af de danske Centralbiblioteker er kommunale Institutioner, saa
er Kalundborg Bibliotek en selvejende Institution. Biblioteket er til Huse i egen
Biblioteksbygning, der er beliggende paa Hovedgaden i Byens Centrum. I
Biblioteksbygningen findes 2 rummelige Læsesale med Plads til 44 Besøgende, et
Udlaanslokale, Kontor og Bogmagasin samt en mindre Lejlighed til Bibliotekets
Pedel. Bibliotekets Virksomhedsomraade er foruden Kalundborg By den vestlige
Del af Holbæk Amt med Øen Samsø.

Virksomheden i et Centralbibliotek kan sammenfattes under 3 Punkter: Udlaansvirksomheden,
Læsesalsarbejdet og biblioteksteknisk Vejledning og Hjælp til statsunderstøttede
Biblioteker indenfor Distriktet.

Udlaansvirksomheden.

Vor Udlaansafdeling rummer c. 10 000 Bd., omtrent lige megen Skønlitteratur
og Faglitteratur. Den aarlige Tilvækst er c. i 500 Bd. I sidste Regnskabsaar
har vi ialt udlaant 51 274 Bd., deraf 13875 Bd. Faglitteratur. Der har i samme
Aar været indmeldt 1 659 Laan ere.

Faglitteraturen udlaanes gratis til Personer, der har Bopæl i Bibliotekets
Virksomhedsomraade. Biblioteket skaffer enhver oplysende Bog, som det ikke selv
har, fra et af Statens store Biblioteker. Biblioteket betaler Portoen ved
Fremsendelsen af Bøgerne, medens Laaneren maa betale Portoen ved Tilbagesendelsen.

Skønlitteratur udlaanes gratis til Personer, der er bosat eller hjemmehørende
i Kommuner, som yder et fast aarligt Bidrag paa mindst 50 Kr. til Kalundborg
Bibliotek. Andre Personer i Bibliotekets Virksomhedsomraade kan laane
Skønlitteratur mod at betale 2 Kr. om Aaret.

Vandrebogsamlinger udsendes ligeledes gratis til de Kommuner, der yder det
føromtalte Mindstebidrag paa 50 Kr. Yder Kommunen intet Bidrag til
Biblioteket, betales der 25 Kr. om Aaret for Tilsendelse af Vandrebogsamlinger.
Bibliotekets Udlaansafdeling er aaben alle Hverdage, gennemsnitlig 5 Timer pr Dag.
For Byens Beboere er Hjemlaan af Bøger fra Biblioteket meget let, men skal
Landboerne have nogen virkelig Glæde og Nytte af Centralbiblioteket, gælder det
om at finde en Udvej, hvorved Bøgerne paa en bekvem og økonomisk forsvarlig
Maade kan komme ud i de forskellige Landdistrikter, der slutter sig til et
Centralbibliotek; thi skal Laanerne ind i Biblioteket, hver Gang, de skal bytte Bøger,
bliver det ait for besværligt for dem, og Centralbiblioteket faar ingen eller kun
meget ringe Betydning for Oplandet. Udlaanet til Landboerne sker ad tre
forskellige Veje.

1. De Laanere, der bor i Sogne, der grænser lige op til Byen, kommer som
oftest selv ind at bytte deres Bøger, naar de kommer til Byen. Disse Laanere
har selvsagt den største Chance for at faa den Bog, der særlig passer for dem,
ligesom de lettere kan faa de nyeste Bøger. De er med andre Ord stillet paa
lige Fod med Købstadens Laanere. At Laanerne selv har Forstaaelse af dette
fremgaar af, at vi sidste Aar har haft 341 Landlaanere, til hvilke der ialt er
udlaant 6 461 Bd.

2. Udlaansstationer. I vort Opland har vi for Øjeblikket 19 Udlaansstationer,
og til disse er der sidste Aar udsendt 86 Bogkasser med ialt 2 292 Bd. Laanerne
sender en udfyldt Bestillingsseddel ind til Biblioteket, og efter denne udtager vi
Bøgerne. Bogkassen indeholder fra 20—40 Bd., lige mange af skønlitterære og
faglitterære Bøger. Ved hver Udlaansstation har vi saa en Mand, som forestaar
Udlaanet fra Bogkassen, og som har Ansvaret for Bøgerne. Naar Udlaansstationens
Laanere har læst Bøgerne, sendes Bogkassen tilbage til Biblioteket, og et
nyt Hold Bøger sendes ud. Ogsaa til Biblioteker i Oplandet sender vi saadanne
Bogkasser. Selv om denne Maade for Bogspredning har vist sig meget brugbar,
saa har den dog ogsaa sine Mangler. Det er klart, at vi i disse Bogkasser
ikke kan udsende de i Biblioteket mest efterspurgte Bøger, da en Bogkasse maa
beholdes i 2 Maaneder, thi det vilde være urigtigt af Hensyn til Bibliotekets c.
1 700 Laanere at udlaane disse Bøger til en Udlaansstation med forholdsvis faa
Laanere i saa lang en Tid. Vi har derfor taget Rutebilerne, Jernbanerne og de
lokale Dampere i vor Tjeneste, idet vi har oprettet

3. Fordelingsstationer langs deres Ruter. Hos Fordelingsstationens Leder kan
eventuelle Laanere faa Indtegningskort, Biblioteksregiementer og Kataloger. De
udfylder en Bestillingsseddel, og disse indsendes saa til Centralbiblioteket.
Bøgerne ekspederes efter Laanernes forskellige Bestillingssedler, og Pakkerne er
pakket specielt til hver Laaner. Pakkerne til samme Fordelin gsstation sendes
samlet i en Kasse til Fordelingsstationens Leder. Laaneren har saa kun at
afhente sin Pakke paa Fordelingsstationen for at have Læsning til de kommende 14
Dage, hvilket er den Tid, Bøgerne normalt maa beholdes. Naar Bøgerne skäl
tilbagesendes, pakker hver enkelt Laaner de af ham laante Bøger i en Pakke
vedlagt Bestillingsseddel og afleverer denne til Fordelingsstationens Leder, der saa
sender alle de modtagne Pakker i en Kasse til Biblioteket i Kalundborg. Vi
opnaar ved denne Form for Bogspredning, at Bibliotekets virkelige gode og stærkt
efterspurgte Bøger udlaan es langt oftere, end naar de udsendes i Bogkasser, og
vore Landlaanere faar lettere Adgang til Hjemlaan af den nyeste Litteratur, og
det er en Fordel for Biblioteket, at det ikke i længere Tid har bestemte Bøger
deponeret i en Udlaansstations Bogkasse.

Læsesalsarbejdet.

Vore Læsesale er gratis tilgængelig for alle saavel fra By som Land. I Læsesalene,
hvor der er Plads til 44 Personer, er der fremlagt 12 Aviser, 6 Ugeblade
og 48 Tidsskrifter. Desuden har vi en fuldt moderne Haandbogsamling paa
over 1 300 Bd. Læsesalene er aabne alle Hverdage fra Kl. 10—9, og i den
Tid, Læsesalene er aabne for Publikum, er der altid kyndigt Tilsyn til Stede for
at hjælpe de Besøgende til Rette ved Brugen af Haandbogsamlingen og paase,
at der er Ro og Orden, og at de kostbare Bøger behandles godt.

Det er jo imidlertid ikke saa lige til at benytte en Haandbogsamling og netop
finde det, man søger. Ofte aner mange Mennesker ikke, hvor uendelig megen
Litteratur, der findes om deres eget Fag. Det er derfor Bibliotekernes Pligt at
gøre alle opmærksom paa, hvor uhyre stor Betydning en god Haandbogsamling
kan have for ethvert Menneske i vort Samfund, og lære disse Mennesker at bruge
Haandbogsamlingen. Der afholdes derfor jævnlig ved Bibliotekerne Kursus i
Brugen af Haandbøger, og de er meget nyttige og lærerige for Deltagerne, og selve
Undervisningen interesserer dem stærkt. I Kalundborg Bibliotek har vi sidste Aar
afholdt 6 saadanne Kursus. For ogsaa at hjælpe Oplandets Biblioteker paa dette
Omraade, har vi anskaffet en Samling Haandbøger, der kan bruges ved saadanne
Kursus bl. a. 25 Eks. af Kraks Vejviser, Telefonhaandbogen samt Rejselisten.
Ogsaa denne Samling udlaaner vi gratis til Oplandets Biblioteker og Skoler, og
det er mig en Glæde at kunne meddele, at Samlingen næsten altid er udlaant.

Biblioteket virker endvidere som Oplysningsbureau for Byen og Omegnens
Beboere, og i Kalundborg Bibliotek modtager vi i Aarets Løb en Mængde
Spørgsmaal, som vi søger at besvare paa bedste Maade. Ofte maa vi søge Oplysninger
andre Steder, men vi sørger altid for, at de Personer, der henvender sig til os,
faar fyldig og korrekt Besked, selv om det ofte koster os meget Arbejde at faa
Spørgsmaalet fuldt oplyst. Jeg skäl nævne nogle Eksempler paa Spørgsmaal, vi
har besvaret:

Er Platon, Symposion, oversat paa Dansk? Findes der nogen Stamtavle over
Slægten Fischer? En Forretningsmand ønsker Litteratur om Vinduespyntning.
Litteraturfortegnelse over Danmarks Molluskfauna. Hvem er den Cleophas, der

i Almanakken staar opført ved 25. September? Hvad hedder »Internationales»
Komponist? Hvem er Danmarks Generalkonsul i Lissabon? Hvilke Kommuneskoler
findes i Aarhus? Hvornaar har Studentersamfundets Retshjælp Kontortid?
Hvorledes uddannes man til Journalist? Hvor lang Tid tager det for at
uddannes til Lærer? Har et Handelsfirma Ret til som Firmanavn at antage et Navn,
som af en Person er erhvervet som Slægtsnavn i Henhold til Lov af 22/4 1904?
Skal en fraskilt Mand skifte med Børnene af første Ægteskab, før han indgaar
nyt Ægteskab? En uformuende, fraskilt Kvinde ønsker at uddanne sig som
Syerske og beder Biblioteket give Oplysning om Legater, hun kan søge. Adresser
paa engelske Firmaer, der handler med Bivoks. Adresser paa Stenbrud i Sverrig.
Hvorledes laver man en Hektograf? Oplysninger om rationel Mælkeafregning
efter Mælkens Kvalitet. Hvad var Kursen paa Sterling i Tiden fra Maj til
September 1920? Hjælp ved Udfærdigelse af en Ansøgning til Handelsministeriet.
Hvor stor er Dødelighedsprocenten i Danmark for Børn i Alderen fra 1—15
Aar? Hvor lang Tid hengaar der, før der af Lusens Æg udklækkes Unger, og
hvornaar er disse forplantningsdygtige? Hvad Dato var det Pinselørdag 1874?
En Kone, hvis Barn skäl have en Daabsattest, har glemt, i hvilken Kirke Barnet
er døbt, men kan dog oplyse, hvor hun paa det Tidspunkt boede. Hun ønsker
nu Oplysning om, til hvilken Præst, hun skäl henvende sig for at faa Daabsattesten.

Biblioteket modtager ofte fra Byens Borgere Skrivelser paa fremmede Sprog
med Anmodning om at faa disse oversat, en Anmodning, vi altid imødekommer.
Stof til Stile spørges der daglig om, og der udarbejdes i Aarets Løb af Skolens
Elever en Mængde Stile i Bibliotekets Læsesale.

De vil forstaa, at vor Læsesalsvirksomhed er meget betydelig, og det bliver
mere og mere almindeligt, at man henvender sig i Biblioteket, naar der ønskes
Oplysning om et eller andet Spørgsmaal. Vore Læsesale var sidste Aar besøgt
af 16 320 Personer.

Biblioteksteknisk Vejledning og Hjælp til statsunderstøttede Biblioteker
indenfor Virksomhedsomraadet.

I Bibliotekets Opland findes 2 større Stationsbyer, nemlig Høng og Gørlev.
Desuden hører Øen Samsø ind under vort Virksomhedsomraade. I de to
Stationsbyer og paa Samsø findes større Sognebiblioteker med Læsesal og
Haandbogsamling.

Centralbiblioteket har ved Oprettelsen af disse Biblioteker ydet meget betydelig
biblioteksteknisk Vejledning og Hjælp. Vi har klassedelt og katalogiseret hele
deres Bogsamling og udarbejdet et fuldstændigt Kortkatalog til hvert Bibliotek.
Vi har ydet dem betydelig Støtte ved Bogvalg og givet Vejledning med Hensyn
til Indretning og Udstyrelse af Lokaler, ligesom vi har indrettet deres
Udlaanssystem efter moderne Principper og givet det stedlige Personale Vejledning i
Brugen af det. Der er et meget intimt Samarbejde mellem disse Biblioteker og
Centralbiblioteket i Kalundborg, og alle tre Biblioteker virker fortrinligt.

Et særligt godt Samarbejde har vi i flere Aar haft med Tømmerup Sogns
Bibliotek. Vi har sammen med Bestyrelsen gennemgaaet den gamle Bogsamling
og udskudt, hvad der var strengt nødvendigt at udskyde. Resten af Bogbestanden
har vi saa klassedelt og nummereret, og et nyt og godt Katalog er

udarbejdet. Ved Boganskaffelser forhandler Bestyrelsen med Kalundborg Bibliotek om
den af dem udarbejdede Bogliste, og naar der er opnaaet Enighed om, hvilke
Bøger der bør købes, besørger vi Indkøbet af Bøgerne, disses Indbinding og
Katalogisering. Inden Bøgerne udsendes til Sognebiblioteket, forsynes de med
Bogkort, ligesom vi til Kortkataloget skriver et Hovedkort. Naar Bøgerne altsaa
modtages fra os, kan de straks opstilles paa Hylderne og er klar til Udlaan.

Det er min Overbevisning, at et saadant Samarbejde mellem Sognebibliotekerne
i Oplandet og Kalundborg Bibliotek vil faa stor Betydning for
Bibliotekssagens Fremme i vort Virksomhedsomraade. Man opnaar nemlig ved denne
Ordning, at der bliver Plan i Bogkøbet, Bogindbindningen og Katalogiseringen,
saaledes at Sognebibliotekerne faar det mest mulige ud af det beskedne Beløb, de som
oftest har at arbejde med. Endelig opnaas der ogsaa ved et saadant Samarbejde,
at de stedlige Bestyrelser lettes for et meget betydeligt Arbejde, et Arbejde, der
som oftest udføres uden noget som helst Vederlag.

Endelig har vi begyndt at tage fat paa Børnebogsamlingerne for at faa disse
reorganiseret og moderniseret, og Lærerne er overordentlig glade for den Hjælp,
vi der yder dem. At Kommunalbestyrelserne efterhaanden vil indse, at vi paa
den Maade bidrager til, at de Beløb, der bevilges til Børnebogsamlingerne,
anvendes paa en mere økonomisk Maade end hidtil, er jeg ganske sikker paa.



LITTERATUR.


A. Bok- och biblioteksväsen.
Rees, Gwendolen. Libraries for children. A history and a bibliography.
Grafton & Co., London 1924. 260 s. Ill. Abb. Inb. 12 sh. 6 d.

Den första utförliga barnbibliotekshistoriken har publicerats i England. Som det ej endast
är ett stort antal engelska barnavdelningar, som skildras i detalj, utan även en rätt utförlig
beskrivning lämnas över rörelsens utveckling och de använda metoderna i Sverige, Danmark,
Norge, Amerika, Frankrike, Belgien, Holland, Tyskland, Schweiz och Italien, torde den vara
av intresse även för oss. Även skolbiblioteken behandlas (för Sveriges vidkommande av fröken
Alvida Sandberg).

Boken, till vilken Miss Rees har skaffat sitt material direkt från respektive land, torde vara
värdefull ur historisk synpunkt och även vara en givande lektyr icke endast för bibliotekarier
utan även för uppfostrare i egentlig mening. Arbetet utgör egentligen en avhandling,- som
förskaffade sin författare the English Library Association's diplom. Materialet till densamma
insamlades så tidigt som 1920, vilket torde böra anmärkas, då åtskilliga uppgifter redan äro
föråldrade. Statistik har dock i största möjliga utsträckning uteslutits. Den bifogade
bibliografien omfattar c:a 1,000 titlar klassificerade under 25 ämnesrubriker, en innehållsförteckning och ett
ämnesregister. Den upptar arbeten behandlande alla grenar av barnbiblioteksarbete och bör
kunna bli till ovärderlig hjälp. Förf. nämner i sitt företal, att ofullständiga upplysningar äro
skuld till vissa luckor bland-de utländska titlarna. Det torde då vara undertecknad, som
samlare av det svenska materialet, tillåtet att meddela, att när Miss Rees begärde en bibliografi,
hon ingenting nämnde om att densamma skulle komma att beröra annat än barnbibliotekens
historia. Det kan därför knappast räknas mig till last, om bibliografien i de delar den berör
Sverige synes ofullständig.

Boken i sin helhet är försedd med register och 12 goda illustrationer, därav två svenska. H. J—n.



B. Skrifter av allmänt och blandat innehåll.
Cosmos. Tidskrift på svenska och engelska. Bdc.
8 häften årligen, pris för årg. 3:—.

Tidskriften Cosmos, som 1924 utkommer med sin 3:dje årgång, är en tidskrift, som vill
försöka vara ett forum för de engelsk-svenska förbindelserna. Det är svårt att yttra sig om
möjligheterna för en tidskrift av denna art att verkligen bli av någon betydelse — det finns
ju visserligen ett exempel som the American-Scandinavian Review att hänvisa till, men det
torde vara ganska enastående. Innehållet i Cosmos kan i alla fall i den nu pågående
årgången icke sägas fylla några högre anspråk. Innehållet är mycket brokigt. Man finner en
artikel om Yeats och en om Karlfeldt, ett par intervjuer med amerikanska och engelska
ministerfruar, en kort redogörelse för Wembley-utställningen samt den stora reklamkongressen i
London i somras. Vidare några intryck från ett amerikanskt college, en intervju med
ärkebiskopen efter hans Amerika-resa m. m. Notiser om de svensk-engelska och de
svensk-amerikanska föreningarna i Sverige samt en del korta recensioner utfylla häftena.

För bibliotekens vidkommande torde knappast något skäl föreligga att prenumerera på
denna tidskrift, om man inte på något håll bland sina låntagare har personer, som kunna
antagas ha nytta av den ur språklig synpunkt — texten är nämligen jämnlöpande svensk och
engelsk.

Gustavson, John. Omkring det moderna kulturproblemet. Sv. k. st. 1924.
226 s. Bb. 5:—.

Innehåller en del studier över frågor, som de senare tidernas kulturella utveckling givit
aktualitet, bl. a. det av Troeltsch, Sombart m. fl. uppställda problemet om den kapitalistiska
åskådningskomplexens uppkomst (tvenne förträffligt orienterande, blott något för knapphändiga
uppsatser), om Dostojevskis livsåskådning, om Guglielmo Ferreros och Vitalis Norströms kritik
av den moderna kulturen o. s. v. Om också förf. ej alltid lyckats nå fram till full klarhet i
sin framställning, äro hans studier dock särdeles idéväckande och kunna därför på det livligaste
rekommenderas. O. W—n.



C. Religion.
Andersson, Axel. Vår bibel. Sv. missionsförb. 1923. 149 s. (Handb. för
bibelskolor, juniorföreningar och studiekretsar 1.) Cc. 2:—, inb. 3:—.

Korta översikter över huvudinnehållet i de olika bibelböckerna. Därjämte upplysningar
om författarna, deras levnadsomständigheter, karaktärsegendomligheter och grundtankar. Den
ståndpunkt som arbetet utgår ifrån är den strängt traditionella. Boken torde — under
förutsättning av att man intar nämnda ståndpunkt — visa sig ganska användbar som grundlinje
vid bibelstudier med barn och ungdom. E. E—m.

Aulén, Gustaf, o. Rosén, Hugo. Den kristna tros- och livsåskådningen.
Diak. 1924. 163 s. Ceb. 2:40, inb. 2:80.

En ny lärobok i dogmatik och etik, lämpad för undervisningen i gymnasier och seminarier.
Den dogmatiska delen, sid. 7—116, med titeln »Den kristna tron», är författad av prof.
Aulén, den etiska, sid. 117—163, under rubriken »Den kristna kärleken», är skriven av doc.
Rosén. Bokens bägge avdelningar utmärkas av en för dylika framställningar mindre vanlig
friskhet och frejdighet. De båda författarna äro icke rädda för att starkt ge uttryck åt den
personliga övertygelse de vunnit, även där denna avviker från vad man kan beteckna som
traditionell uppfattning. Åtskilligt gammalt nedärvt dogmatiskt-etiskt stoff skjutes frimodigt åt
sidan. Författarna sträva efter verklighetstrohet och aktualitet i god mening. Så få t. ex. de
nutida kyrkliga enhetssträvandena sin plats inom dogmatiken. Då boken är avsedd för
skolbruk, måste det beklagas att de bägge huvudavdelningarna i övrigt äro så olika stämda. Medan
den förra är strängt koncentrerad kring det specifikt kristna trosinnehållet i dess levande
verklighet — det är betecknande att hänvisningar så ofta göras till Luther och psalmboken —
röjer den senare en påfallande benägenhet att söka anknytning dels i det allmänmänskliga, dels
i den filosofiska etiken — Kant är det stora namnet. »Den kristna kärleken» är ingalunda i
samma mån det dominerande huvud- och källbegreppet för den etiska avdelningen, som »den
kristna tron» är det för den dogmatiska. Roséns etik har, trots många både originella och
djupa grepp, något ännu icke avklarat, aforistiskt över sig, vilket torde göra den mindre lätt att
använda vid undervisningen, allra helst på skolstadiet. Lärare som vilja bruka den nya
läroboken må hänvisas dels till Auléns större arbete »Den allmänneliga kristna tron» (se Bibl.-bl.
1924 s. 16), dels till Roséns »Byggstenar till en kristlig etik» (Gle. 1923). E. E—m.

Bousset, Wilhelm. Om livets mening. Betraktelser. Övs. [fr. ty.] av
August Carr. H. G. 1924. 155 s. Ci. 3:25.

Wilhelm Bousset är utan allt tvivel ett bland de allra främsta namnen i den samtida
bibelforskningens historia. Med hans forskningar och uppslag kommer den exegetiska
vetenskapen ännu länge att arbeta. Här, i föreliggande samling religiösa betraktelser, lara vi känna
honom från en ny sida, den personliga fromhetens. Man må vara hans efterlämnade hustru
tacksam för att hon räddat dessa tjugo korta betraktelser ur sin makes litterära kvarlåtenskap.
De äro mycket enkla och lättillgängliga för varje bildad läsare. Jag tänker mig att de skulle
kunna användas vid morgonandakten vid högre läroverk, åtminstone såsom uppslag. E. E—m.

Brilioth, Yngve. Tidernas konung. Betraktelser och föredrag. Sv. k. st.
1924. 160 s. Ci. 2:75.

Vid horisont på samma gång som djup och innerlighet utmärka dessa predikningar och
föredrag av kyrkohistorikern Y. Brilioth i Uppsala. Samlingen innehåller dels ett tiotal


predikningar över bibeltexter från det kristna kyrkoårets högtider, dels fem anföranden över
självvalda temata, bland vilka jag för min del räknar de bägge sista: »Den kristna kulturens
tvedräkt och enhet» och »Tidernas konung» såsom de yppersta. Språkbehandlingen är icke blott
synnerligen vårdad utan röjer jämväl ej så litet av äkta och frisk skaparkraft. At bildade
nutidsmänniskor med verkligt intresse för religiösa ting bör denna märkliga bok varmt kunna
anbefallas. Den skänker uppbyggelse såväl som eggelse åt den meditativa eftertanken. E. E—m.

Brooks, C. H., o. Charles, Ernst. Kristendom och självsuggestion. Med
en inledning av J. Lindskog. Övs. [fr. eng.] av August Carr. W. & W. 1924.
202 s. Ca. 4:25.

Emile Coués självsuggestiva metod har mycket låtit tala om sig på sista tiden. Här göres
ett försök att visa hur djup frändskapen i själva verket är mellan självsuggestion och
kristendom. I en förra del vilja författarna ådagalägga, hur förklaringen till de underbara
läkedomsgärningar, vilka berättas i evangelierna, skulle ligga däri att Jesus använt den självsuggestiva
metoden; i en senare avdelning givas varjehanda råd, hur denna metod kan tillämpas och
praktiseras  av en nutidsmänniska med kristen livssyn.

Anmälaren vill ingalunda bestrida att boken har sitt intresse eller att den innehåller
tänkvärda ting. Men han måste för sin del beklaga, att författarna ej sällan röja en överraskande
kritiklöshet och naivitet. E. E—m.

Eklund, J[ohan] A[lfred]. Under korset och inför döden. Psalmer i bearbetning.   
Diak. 1922. 223 s. Cib. 4:50.

En samling religiösa dikter i psalmton, på ej mindre än 119 nummer. De äro sammanförda
under följande rubriker, vilka angiva de ämnen som besjungas: »Inför Kristi bild», »Under
Kristi kors», »Lidandet och döden», »Uppståndelsen och livet». Såsom titeln anger, är det ej
originaldiktning som här bjudes oss, utan bearbetningar eller fria översättningar. Flertalet av
originalen äro av tyskt ursprung, psalmer som i allmänhet bruka upptagas i de tyska
evangeliska psalmböckerna. Men vi möta ock en del bearbetningar av engelska förebilder (ur den
kända samlingen »Hymns an ei ent and modern») samt några som gå tillbaka på latinet, norskan
och danskan. Även några omarbetningar av äldre svensk psalm äro medtagna. — Bearbetaren
har ej sällan på ett lyckligt sätt retoucherat bort drag i originalet, som verka främmande för
oss i vår tid. Emellanåt händer det dock att även verkligt pregnanta vändningar och slående
bilder fått vika. E. E—m.

Fosdick, H[arry] E[merson]. Tron. Övs. [fr. eng.] av Finn Andreen
Sv. k. st. 1922. 263 s. (Sv. kristl. stud. skriftser. 141.) Cef. 4:50.

En bok som säkert kan göra god nytta för mer än en som står tveksam och frågande inför
religionens verklighet eller dess förenlighet med det intellektuella livet. Apologetik står nu för
tiden ej högt i kurs — och man kan väl förstå det, när man tänker på hur den ofta
handhafts — men missbruket upphäver icke rättmätigheten av ett kristendomsförsvar, då detta föres
efter sunda linjer och med full ärlighet. Förf. skulle med fördel ha kunnat fatta sig mera
kort och koncentrerat. Den stora anhopningen av uttalanden från höger och vänster verkar
också tröttande. Särskilt gäller detta vid en översättning, där de engelska förhållandena äro
flertalet läsare jämförelsevis obekanta. E. E—m.

I andliga tidsfrågor. Urval ur Svenska Dagbladets serie »I andliga tidsfrågor».
Diak. 1923. 304 s. C. 4:—.

En samling representativa uttalanden i religiöst-kulturella nutidsfrågor. Man torde i varje
fall om det stora flertalet av uppsatserna kunna säga, att de verkligen förtjäna en längre livstid
än den som kommer en artikel i en daglig tidning till del. Biskop J. A. Eklund, som är
avgjort fylligast representerad, ger i fem artiklar en kritik av vad han kallar »nukulturen» under
jämförelse med andra kulturtyper. Det religiösa läget i allmänhet behandlas ock i ett par
andra artiklar. Jämväl en mångfald speciellare problem upptages till granskning, såsom t. ex.
religionens ställning i storstaden och på landsbygden, universitetet och kyrkan, religionsundervisningen
i skolorna, religionsfriheten, romerskt och evangeliskt o. s. v. Antalet bidragsgivare
uppgår till 23, idel kända namn. E. E—m.
Karsten, Rafael. Naturfolkens religion. N. o. k. 1923. 168 s. Ill., litt.
(Natur o. kultur 27.) Ctna. 2:25, inb. 3:—.

Förf., professor i Helsingfors och en bekant etnolog, som företagit forskningsresor bland
Sydamerikas indianstammar, ger en framställning av primitiv religion uppdelad på två
huvudavdelningar: 1, naturfolkens religiösa världsåskådning, omfattande makt- och själaföreställningarna,
djur- och o växtdyrkan o. s. v., 2, religiösa riter och ceremonier från magiska bruk till
offer och bön. Åtskilliga intressanta avbildningar äro bifogade. Förf:s utpräglat animistiska
ståndpunkt, som f. n. ej delas av alla forskare på området, genomtränger hela framställningen,
ofta i utförlig polemik med motsatta åsikter. M. P. N.



D. Filosofi.
Lombroso-Ferrero, Gina. Kvinnans själ. Reflexioner över livet. Övs.
[fr. ital.] av Ernst Lundquist. H. G. 1923. 259 s. Portr. De. 5:—.

Gina Lombroso-Ferrero, en dotter till den berömde skaparen av kriminal-antropologien, har
i ovanstående arbete gjort en psykologisk analys över »kvinnans själ», formande sig till en
jämförande studie över manligt och kvinnligt väsen. Hennes framställning erbjuder om än icke
några originella synpunkter dock utan tvekan mycket av intresse. Visserligen är den starkt
färgad av specifikt sydländsk mentalitet; olikheterna könen emellan framstå där så oförmedlat
skarpa, att vi av nordisk ras — och detsamma gäller väl anglosachsarna — ibland känna oss
en smula främmande berörda. Men säkerligen har detta också haft sina fördelar. Liksom inom
medicinen det patologiska fallet kan kasta klarare ljus över det normala, så kan på många
områden ett överstarkt betonat fenomen ofta ge den bästa belysningen över företeelser, där
gränserna äro något mera utsuddade. Förf:s stora huvudsats, som hon driver kanske väl hårt med
latinskt begär efter klara distinktioner, är att mannen är egoist i den meningen, att han har
tendens att göra sig själv, sin fördel, sina nöjen, sina sysselsättningar till medelpunkt för den
värld, där han lever, under det att kvinnan är altruist, i det hon anbringar medelpunkten icke
hos sig själv utan hos en annan person, som hon älskar och av vilken hon vill vara älskad.
Det bör kanske för alla eventualiteter framhållas, att det icke är fråga om att till någondera av
dessa två slag av mentalitet tillerkänna något företräde i och för sig; förf. påvisar tvärtom,
hur mannens och kvinnans i så många avseenden olika uppgifter på det djupaste betingas av
just denna skiljaktighet. Det skall erkännas, att många dörrar både i mannens och kvinnans
själsliv öppnas med denna nyckel, att det på många punkter är en förvånande reda, som
därigenom kan bringas i vid första påseendet ganska irrationella egenskaper. Särskilt synes mig
förf. visa ett fint psykologiskt sinne i det sätt, varpå hon så att säga hopparar goda och dåliga
egenskaper såväl i det manliga som det kvinnliga psyket, påvisar hur starkt utpräglade goda
egenskaper i en riktning nästan med naturnödvändighet balanseras av mindre goda eller dåliga
i en annan. — Så långt är allt gott och väl. Men när så förf. till sist låter sin undersökning
mynna ut i ett angrepp på vad hon kallar feminismen, vari hon tycks innefatta ungefär all
utveckling ovanför ett rent primitivt stadium — hon uttrycker sig dock i detta avseende något
obestämt — har man svårare att följa henne. Att vid reglerandet av kvinnans ställning största
möiliga hänsyn bör tagas till hennes speciella egenskaper, är väl något som alla erkänna;
särskilt gäller detta vid kvinnans infogning på arbetsmarknaden, i sysselsättningar ofta fjärran från
hennes egentligaste. Men att vrida den utveckling tillbaka, som drivit först de ogifta kvinnorna
och sedan i allt mera ökad utsträckning även de gifta — på sistone också utanför de
kroppsarbetande klasserna — ut i förvärvsarbete, det torde icke mera stå i vår makt. Det gäller i
stället att finna former för kvinnornas utbildning och inriktning så att säga på två fronter, både
för hennes uppgifter inom och utom hemmet, hur svår handicap denna dubbelhet än måste
betyda. Det skall icke ett ögonblick förnekas, att den moderna kvinnorörelsen varit en
utveckling på både gott och ont, att den skapat många tragiska konflikter och att mycket
gammalt gott skövlats; men å andra sidan torde icke vaT generation vilja förneka, att också nya
värden vunnits, som redan synas oss omistliga. G—a L.

Mayreder, Rosa. Sexualitet och kultur. Essayer. Övs. [fr. ty.] av Klara
Johanson. W. & W. 1923. 310 s. Dg. 8:—.

Boken utgör en fristående andra del till ett 1910 i svensk översättning utkommet arbete
med titel Kvinnlighet, manlighet och mänsklighet och framlägger i ett tiotal essayer en

undersökning om kvinnans och äktenskapets historia utifrån de sociala och kulturella värden, som
legat till grund för könens livsformer under olika tider i västerlandet fram till den moderna, om
sin egen personlighet starkt medvetna kvinnans kamp för ett äktenskap av mera fulländad etisk
gestalt. Starkt subjektiv lämnar boken många tillfällen till invändningar, men är intressant
och välskriven samt vittnar om förf:s grundliga kännedom om de problem som behandlas. H. R—r.

Rosén, Hugo. Livsproblemet hos Nietzsche. Diak. 1923. 250 s. Litt. Dbe. 4:50.

Man kan ej annat än vara författaren tacksam för det synnerligen gedigna försök han gjort
att klarlägga Nietzsches personlighetsutveckling med hänsyn till religionen och moralen och
närmast själva livsproblemet. Förf. gör det visserligen från en personlig ståndpunkt men
undersöker allt objektivt, framdrager, erkänner och tager vara på det värdefulla, och det är just denna
ärlighet, som gör boken så värdefull. H. R—r.



E. Uppfostran och undervisning.
Alfven, Johannes. Trots och egensinne (negativism) hos barn och vuxna
från läkarsynpunkt. A. B. 1923. 77 s. (Verd. småskr. 270.) E. 1:—.

Ett utmärkt litet häfte, som man skulle vilja se varje uppfostrare läsa och begrunda.
Framställningen kommer att belysa den moraliska fostrans kanske allra viktigaste princip, då förf.
klart och övertygande framhåller hur mycket värdefullare en positiv livsinställning är än en
negativ. Särskilt böra kanske betonas hans utomordentliga reflexioner över moralisk indignation
och ånger. A. H—r.

Bergqvist, B[engt] J:son. Skola och seminarium. Tal och föredrag. Nst.
1924. 176 s. Ill. E. 4:75.

En serie intressanta och ståtliga skoltal från åren 1915—1924. Något mer än hälften av
talen äro hållna vid invigning av nya byggnader åt folkskoleseminarierna. Dessa tal behandla
huvudsakligen lärarutbildningen; dels framföras historiska synpunkter och dels framställer förf.
sina förhoppningar och farhågor i samband med seminariernas omorganisation 1914—18. I de
övriga talen finner läsaren huvudsakligen uttalanden i vår tids stora folkskolefrågor, varvid
uppmärksamheten riktas dels på skolans inre arbete, t. ex. dess uppfostringsarbete, och dels på
organisatoriska frågor, främst bottenskolefrågan och fortsättningsskolan. Boken ger på detta sätt
en överblick över några av de viktigaste pedagogiska strävandena i vårt land under de sista
tio åren; den är, såsom förf. säger i förordet, en sorts  »minnesskrift». A. H—r.

Fevrell, Walter. Uppfostrans idéer genom tiderna. H. G. 1924. 160 s.
(Kulturbibl. 10.) Eb. 3:50.

I förordet säger förf. att han vill giva en framställning av de pedagogiska idéernas och
institutionernas utveckling i samband med den allmänna kulturhistorien. Detta för övrigt svåra
program kan man dock ej säga att han lyckats genomföra, då åtminstone den senare hälften
av boken just saknar sammanbindande översiktslinjer. Framställningen skulle säkerligen ha
vunnit på en koncentration omkring vissa större frågor. Även om boken alltså ej ger vad man
hoppas efter förordet, är framställningen givetvis av intresse, särskilt kanske kapitlet om
Spencer. A. H—r.

Nylund, Sven. Vår folkskola. Några nutidsfrågor med historisk bakgrund.
Nst. 1924. 131 s. Ecba. 1:20.

Häftet är ett inlägg i frågorna om kommunernas självbestämningsrätt angående folkskolans
anordning och om heltids- eller halvtidsläsning. Förf. giver en kort men utomordentligt saklig
historisk översikt över vår folkskolas utveckling fram till vår tid. Härvid har han naturligtvis
speciellt intresserat sig för de två nämnda frågorna, vilkas utveckling också skildras i två
särskilda kapitel, men förf. har, med full rätt, även tagit med en mera allsidig historik för att så
ställa in frågorna i deras större sammanhang, ur vilket de ej kunna lösslitas om man vill förstå
dem på det rätta sättet. Häftet är lättläst och innehållsrikt, och det bör studeras av alla som
ha intresse för vår folkskolas arbete. A. H—r.



F. Språkvetenskap.
Bertels, John. Lika mot lika. Likalydande och snarlika svenska och tyska
samt danska ord av olika betydelse. En axplockning. Ch. 1923. 80 s. Fb. 2:50.

Alfabetiskt ordnade förteckningar på likalydande och snarlika svenska och tyska samt
danska ord av olika betydelse. Såsom ett bihang till den avdelning, som rör de tyska orden,
meddelas några »roande exempel utvisande vilka rena vansinnigheter som kunna uppstå vid
översättning efter ljudlikheten». Det lilla häftet innehåller åtskilligt av intresse; särskilt må
framhållas att i litteraturen mindre ofta förekommande vardagsord ha medtagits. Många av de
»roande exempel» som anföras verka hopgjorda och onaturliga. Tryckfel, inkonsekvenser och
onödiga upprepningar tyckas vittna om en viss brådska vid författandet. T. H.

Cederschiöld, Gustaf. Om ordstäv och andra ämnen. Gle. 1923. 202 s. F. 3:75.

Aderton uppsatser, av vilka de sjutton behandla ämnen ur den nordiska litteratur-, historie-
och kulturforskningen, den adertonde »persiska skämtsägner». Liksom Cederschiölds
föregående, med rätta högt uppskattade essaysamlingar vittnar även denna bok om sin författares
stora herravälde över populariseringens svåra konst. Han skriver lika allmänfattligt och
fängslande, vare sig han, som i den första och längsta uppsatsen, ger en översikt av de ofta så
skrattretande ordstäven eller låter sina läsare få en inblick i forntida och nya föreställningar
och rön om drömmar eller, som i den ur festskriften till Esaias Tegnér hämtade utredningen
om »Gevjons oxar», söker tolka ett hittills enligthans mening missförstått ställe i en strof av
den fornnorske skalden Brage. T. H.

— Svensk stilistik. Nst. 1920. 176 s. Fcb. 7:15.

På grundval av akademiska föreläsningar har Cederschiöld i Svensk stilistik framställt sina
åsikter om de regler som enligt hans mening böra iakttagas vid författandet av skrifter med
teoretiskt eller praktiskt syfte. Efter en inledning, där han söker begränsa sitt ämne, redogör
han på sitt vanliga populära och tankeväckande sätt för stilistiken såsom vetenskap och såsom
konstteori. Han har begagnat sig av de äldre, större och mindre arbeten, där han funnit något
av betydelse för de frågor han behandlar, men mycket i hans bok vilar på egna iakttagelser
och reflexioner. I sitt förord uttalar Cederschiöld den förhoppningen, att hans bok måtte
framkalla nya stilistiska handböcker, men även om sådana i en framtid se dagen och överträffa
föregångaren, skola de dock ej kunna beröva Cederschiöld den äran att ha varit en bland dem
som först brutit mark på ett hittills jämförelsevis föga bearbetat fält inom den svenska
språkvetenskapen. T. H.

Geete, Robert. Ur språklådan. Smärre uppsatser av språkligt och kulturhistoriskt
innehåll. A. & W. 1924. 188 s. F. 4:—.

Boken består av en rad äldre och nyare populära uppsatser, huvudsakligen i ordhistoria och
kulturhistoria, och förf. har med sin samling lämnat ett värdefullt tillskott till vårt tämligen magra
förråd av hithörande arbeten. Även om man kan göra invändningar mot någon enstaka
ordtolkning kan detta icke skymma bokens förtjänster. Uppsatserna äro både roliga och lärorika,
och alltsammans kan läsas med glädje och behållning av både lekmän och språkforskare. P. H.

Rydberg, Adolf. Svensk språklära. 2 uppl. Gle. 1922. 100 s. Fcb. Inb. 2:—.

Med stor klarhet och utan onödig vidlyftighet har författaren lyckats på 100 sidor samla
det väsentliga av det som en skolpojke bör veta om svenska språket, dess ljud, ordformer och
böjningar, dess ordbildning, ordfogning, stilarter och verslära. I ett bihang lämnas anvisningar
för satslösning. Boken, som vunnit avsevärt genom de i denna upplaga gjorda tilläggen,
uteslutningarna och ändringarna synes mig ha goda utsikter att stå sig i konkurrensen med andra,
äldre och nyare svenska språkläror. — Lämpar sig även för självstudium. T. H.

Tegnér, Esaias. Ur språkens värld. Tre uppsatser. A. B. 1922. 344 s. F. 12:—.

Innehåll: Studier i en svensk ordbok. — Om språk och nationalitet. — Språkets makt över
tanken.

Att professor Esaias Tegnérs språkliga arbeten ej blott kännetecknas av genialiska idéer
och den mest omfattande och grundliga lärdom, utan även av glänsande framställningskonst,
präglad av lekande kvickhet och älskvärt behag, torde vara allmänt bekant. Få, om några, av
våra språkmäns skrifter ha sådana förutsättningar som hans att kunna tillgodogöras och
verkligen njutas av en större allmänhet.

Ur språkens värld, varav början nu föreligger, skall i tre delar sammanföra ett 15-tal av
Tegnérs avhandlingar och uppsatsen vilkas första tryck i regel torde vara ganska svårtillgängligt.
Även de lyckliga ägarna av dessa skrifters första upplagor ha emellertid skäl att skaffa sig
samlingsverket i fråga, då författaren ej blott företagit många smärre ändringar utan också gjort
åtskilliga tillägg, stundom rätt utförliga. Så t. ex. har han i den berömda undersökningen
Språkets makt över tanken — den sista av de tre uppsatserna i föreliggande del — infogat en
längre, mycket värdefull utredning till förmån för den s. k. ni-reformen.

Måtte våra folkbibliotek skaffa sig Ur språkens värld! Arbetet förtjänar i sanning en mycket
stor läsekrets. T. H.



G. Litteraturvetenskap.
Cederschiöld, Gustaf. Om arbetssånger. A. B. 1921. 46 s. (Verd.
småskr. 244.) G. 0:75.

En intressant, populärt hållen översikt av olika slags sånger vid arbetet hos olika folk och
under olika tider. Förf. som naturligtvis helst velat ge exempel på svenska arbetssånger, skiljer
mellan sånger sjungna av den ensamme arbetaren och sånger som sjungas kollektivt. Olika
arter av arbete, malning, mjölkning, tröskning o. s. v., ha gett upphov till ledsagande visor. I
ett par slutanmärkningar behandlas frågan om de åtgärder som kunna vidtagas för att befrämja
arbetssångens bevarande och utbredning. T. H.

Ek, Sverker. Den svenska folkvisan. N. o. k. 1924. 224 s. Ill. (Natur
o. kultur 29.) Ge. 2:25, inb. 3:—.

Ett försök till delvis ny orientering i frågorna om den svenska folkvisans art och historia.
Det viktigaste är kanske den bestämda åtskillnad förf. gör på den diktning som uppkommit på
östnordiskt område, Danmark och Sverige, enligt honom riddarvisan med dess aristokratiska
tycke, och den i Norge under inflytande av denna riddarvisa uppkomna kämpavisan, som skulle
vara senare, tvärtemot vad man tidigare antagit, och som hade mera bondska men också mer
verklighetsfrämmande och fantastiska detaljer; övergångar voro de nordiska Rolands- och
Didriksvisorna. I vad mån denna teori är hållbar, får visa sig. Boken är rik på upplysande, stundom
nya synpunkter. En något större överskådlighet i framställning hade varit önskvärd men är ej
lätt uppnådd. F. V.



H. Skönlitteratur.
Addison, Joseph, o. Steele, Richard. Sir Roger de Coverley. En liten
roman. Övs. [fr. eng.] och med inledn. och noter försedd av K. G.
Ossiannilsson. W. & W. 1923. 156 s. Hcee. 4:25.

Sir Roger de Coverley är en berömd typ bland dem, som Addison och Steele skapade i sin
tidskrift »Spectator», en äldre förnäm lantjunkare, framställd med liv och humor och
realistisk åskådlighet. Ur »Spectators» ark, som innehålla så mycket annat, har översättaren plockat
fram berättelsen om Sir Roger, hans klubb och hans vänner. För modern svensk allmänhet
ger boken icke minst levande bilder från det begynnande 1700-talets England F. V.


Birmingham, George A., [pseud. f. James Owen Hannay]. Spanskt guld.
Roman. Övs. [fr. eng.] av Sigrid Adams-Klingberg. Wahledow 1923. 240 s. Hcee. 3:75.

En sällsynt glad och trevlig äventyrshistoria. Hjälten är mera ovanlig, en munter präst
med lika stora anlag för livskonst som för själavård. Rg.

Bonsels, Waldemar. En vagabond. Till sv. [fr. ty.] av Robert Larsson.
Glef 1923. 227 s. Hcef. 3:75.

I två kapitel »Döden» och »Havet» varierar förf. temat den himmelska och den jordiska
kärleken. Någon klar uppfattning av vad förf. egentligen velat säga med boken får man just ej;
den är synnerligen ojämn, omväxlande med verklig poesi och en bisarr humor finner man
långa, döda sidor. E. Bn.

Brokiga bilder. Skisser och berättelser. Övs. av Axel Hallonlöf. 2 uppl.
Lagerstr. 1923. 374 s. Hce(s). 5:50.

I tjugofyra berättelser, översatta från danska, tyska, engelska, franska, italienska och
slaviska språk. De äro skilda till ålder och värde, delvis ganska lätt gods. Rg.

Chessin, Serge de. Ryska vrakspillror i Stockholm. Roman. Övs. [fr.
fra.] av David Sprengel. A. & W. 1923. 354 s. Hcej. 7:50.

Som tidsdokument har denna nyckelroman från de ryska emigranternas liv i Stockholm
utan tvivel ett visst intresse. Man tvekar om vilket man finner mest vidrigt och skrämmande,
avslöjandena från den ryska koloniens förskämda lyxtillvaro och Hadjetlaché-ligans verksamhet
eller inblickarna i sovjets metoder och det politiska spindelnätet i Balticum vid tiden för
Judenitjs offensiv. Skildringen, om vars vederhäftighet man icke på alla punkter känner sig
övertygad, är skriven i ett odrägligt floskulöst patos, men med en viss journalistisk rapphet. S. G.

Christensen, Georg, [utg.]. Dansk diktning från Oehlenschlæger till Johs.
V. Jensen. Vald och kommenterad. H. G. 1924. 162 s. Hcedab(s). 4:—.

Ett antal goda prov på dansk 1800-talsdikt och några moderna. Så okänd som Danmarks
äldre vitterhet är hos oss, är det givetvis bra att få ett dylikt urval, helst det till bruk
för den stora publiken bjuder på kommentar och ordlista. Anbefalles åt biblioteken. F. V.

Duun, Olav. Juviksfolket. Övs. fr. no. landsmål av Thorsten W. Törngren.
Nst. 1924. 189 s. Hcedae. 5:25, inb. 6:75.

Att en s. k. intellektuell söker leva livet så att säga på egen risk är väl inte varken så
sällsynt eller märkligt med den överblick och självständighet, som studier kunna ge. Men att
det även bland allmogen finns originella, självständiga livskonstnärer med en egen på enkelt
sätt genomtänkt livsfilosofi, det får man se i denna utmärkta bok, om man inte visste det
förut.

Skådeplatsen är Västnorges fjordland. Där slog den förste »juvikingen» sig ner och gjorde
snart ett stort gott hemman av ett förfallet torp. Allt och alla måste vika för hans obändiga,
råa kraft. Och sådana voro »juvikingarna» alltsedan. Med björnstyrka röjde de sig väg och
togo sig själva rätt och mer rätt. Av vanligt folks samvetsskrupler och förskrämda spök- och
gasttro hade en äkta »juviking» ingen aning. Han skrattade åt allt »skrömt» och röjde »en
bred väg efter sig» i bygdens kompakta spökskräck. Men de voro därför inte samvetslösa; de
hade bära inte »de andras» måttstock. »Som karlar» ville de både leva och dö, särskilt det
sista. När Per d. y. skall dö och systern Asel ber honom bedja Gud om nåd för sitt liv,
säger han till släktens fortsättare, den fjortonårige sonen Anders, som är den döendes sista
glädje och tanke: »Nej. Jag vill inte. Jag vill hellre — — lida mitt straff. Vi är inte
av den sortens folk. Inte sant, Anders? Och rätt ska vara rätt. Jag vill dö med heder,
Anders.»

På yttersta omslaget står »roman». Ett bättre namn vore »folklivsskildring». Som sådan
är den äkta och står värdigt vid sidan av de största. Där finns både Den siste vikingens
havsbrus och kraft och Kristin Lavransdatters äkthet och djupa sinne för det urprimitiva i
människonaturen. — En betydande tillgång för den unga norska landsmålsdiktningen. G. F.

Elster, Kristian, d. y. Av skuggornas släkte. Roman. Övs. fr. no. av
Ann-Mari Nordman. L. H. 1922. 317 s. Hcedab. 4:75.

»Av skuggornas släkte» är enligt anmälarens åsikt en av Kristian Elsters starkaste böcker,
så djup och fin och sann, så personlig i stilen, denna för Elster egendomliga, liksom
snubblande snabba stil. Det är en så levande och målande detaljrikedom i skildringen att läsaren
ryckes med ända till andlöshet. — Denna gången berättar Kristian Elster om de olika
medlemmarna i en gammal ämbetsmannafamilj; var och en framstår klart och konkret, allra bäst
kanske den gamla modern med sin praktiska livsfilosofi. Boken rekommenderas på det
varmaste. O. Wbg.

Eriksholm, Anders J. Livets land. En nutidsberättelse. Övs. fr. da. av
Fanny Ekenstierna. Lb. 1923. 137 s. Hcedab. 2:25, inb. 3:25.

En okonstlad vardagshistoria på kristlig grundval, handlande om en ung konstnärs
förhållande till sin mor och hur han vinner en hustru. Rg.

Escholier, Raymond. De soliga bergen. Berättelsen om den glade Cantegrils
liv och leverne. Övs. fr. fra. av Harald Johnsson. L. H. 1923. 207 s. Hcej. 4:75.

En samling muntra historier från en liten fransk by i Pyrenéerna. Lokalfärgen förefaller
att vara väl träffad, och de skildrade personerna träda läsaren till mötes med levande
åskådlighet. Hela boken andas en frodig och sund livsglädje, och dess huvudfigur, den trots sina
snedsprång i grunden hederlige och godhjärtade värdshusvärden Cantegril vinner ovillkorligen
läsarens sympati. Översättningen är god. E. Bn.

Flecker, James Elroy. Hassan. Berättelsen om Hassan från Bagdad och
hur han kom att företaga den gyllene resan till Samarkand. Ett skådespel i fem
akter. Övs. fr. eng. av Wilhelm. Nst. 1923. 174 s. Hcee. 5:—, inb. 6:50.

En i poetiskt avseende förtjänstfull behandling av ett gammalt orientaliskt ämne ur Tusen
och en natts sagokrets. Vi möta i skådespelet den blandning av romantik och brutalitet, kärlek
och grymhet, vekhet och fatalism, som de flesta européer förbinda med det något svävande
begreppet »Österland». Att döma av den förtjusning, varmed diktverket mottagits, föredrager
allmänheten dylika nya klutar på ett gammalt kläde framför att lara känna en hel del okända
sidor hos »den stora Orienten», något som torde vara att beklaga. — Översättaren har väl
tillvaratagit det poetiska hos originalet, och prosan verkar ledig. H. Sg.

Fleuron, Svend. Tillip, den lille nordbon. Till sv. [fr. da.] av E. Schmidt.
L. H. 1922. 189 s. Hcedab. 3:75, inb. 6:75.

Tillip är en hackspett. Hans och hans makas levnadssaga skildras i boken på det älskliga
sätt, på vilket förf. plägar skriva om djuren i skog och mark. Ibland tycker läsaren, att
skildringen är väl romantisk och att djuren tilläggas egenskaper, som man icke är van att anse
dem äga. Men det beror måhända på att den, som icke plägar umgås med vildnaden,
heller icke känner densammas ofta nog rent förbluffande intelligens. I boken om Tillip har
förf. fått in hela fågellivet i skogen från den fruktansvärda sparvhökfamiljen till den älskliga
lilla näktergalen samt fåglarnas kamp för tillvaron från vårens bobyggande till skyddssökandet
undan vinterns storm och snö. Fleurons böcker sticker man med nöje i händerna på det
uppväxande släktet, som behöver läTa sig något om djurens levnadsvanor samt en smula respekt
överhuvudtaget för djurlivet i naturen. J. F.

Galsworthy, John. En Forsytes brittsommar. Noveller. Till sv. [fr. eng.]
av Agnes Byström-Lindhagen. Sv. andelsf. 1923. 448 s. Hcee. 6:—.

G. är ju en utmärkt romanförfattare, men fråga är, om han inte når längst i sina noveller.
Hans stil, som arbetar mera med antydningar än i utfört maner, lämpar sig i ovanligt hög
grad för att skapa rymd och perspektiv också i det lilla formatet. Med En Forsytes
brittsommar (den engelska titeln är Five tales) ha vi nu fått några av hans yppersta noveller
införlivade med vårt språk. Av de fem berättelserna i denna samling märkas dels två, som

utgöra led i den stora romancykeln om släkten Forsyte, dels den berömda novellen Äppelträdet.
Med en djupt personlig ton berättar förf. här om en man, som på sin silverbröllopsdag genom
tillfälligheternas spel kommer att i minnet återuppliva en ungdomsepisod, ett äventyr av ung
och otämd kärlek med något av vilda blommors späda men underbara doft. Han överger
flickan för att gå den väg hans klassinstinkter bjuda — ett gammalt Galsworthy-motiv — och
först nu får han, genom en grav vid en korsväg, självspillingarnas gravplats enligt gammal
folkhävd, veta om hennes öde, sedan han lämnat henne. Kanske skall en och annan finna,
att G. i denna berättelse tangerat det sentimentala, men de flesta skola utan tvivel gripas, känna
sig berörda som av fjärran sorgsen men ända ljuv musik. G—a L.

Hesiodos. Verk och dagar. Övs. [fr. grek.] av Elof Hellquist. Gle. 1923.
67 s. Hceoa. 2:50.

Av Hesiodos, den äldste grekiske skald, om vars liv och person vi känna något, äga vi två
verk, Theogonien (gudarnas ättartal) och »Verk och dagar», som med visst skäl kallats en
antik bondepraktika. Den är en ovärderlig källa för kännedomen om Greklands äldsta
historiska tid, icke blott lantbruk och sjöfärder, för vilka den ger utförliga råd, utan även tidens
sociala och religiösa tillstånd. Professor Hellquist har gjort en verklig tjänst genom att
överflytta dikten till svenska o.ch förse den med inledning och kommentar. M. P. N.

Hudson, W[illiam] H[enry], Grönskande boningar. En skildring från
tropikernas urskog. Med ett företal av John Galsworthy. Övs. [fr. eng.] av
Karin Jensen. W. & W. 1923. 304 s. 5:25.

Samma bok, Green mansions, finnes även översatt under titel Urskogens hemlighet (Sv.
andelsf. 1923, 3:—).

En utsökt bok, skriven av mästarhand, en fantastisk historia från norra Sydamerika, full
av skimrande stämning och äkta poesi. Naturens fägring och trolldom ha sällan återgivits
med säkrare hand. Rg.

Hutchinson, A[rthur] S[tuart]M[enteth]. Om vintern råder — — — (If winter
comes). Till sv. [fr. eng.] av Hildegard Wieselgren. A. B. 1923. 482 Hcee. 6:75.

Det är visst inte värt att grubbla över de s. k. succés-böckernas hemlighet. Det är ett
fenomen, som övergår mänskligt förstånd. En del arter av sådana böcker känner man ju till —
vildmarksböckerna, de romantiska, lite jolmiga eller anfrätta böckerna för kvinnlig publik, den
rena kolportage-genren o. s. v. Men här ståtar nu t. ex. ovanstående arbete med en maggördel
upplysande om att det är den största litterära romansuccés som England haft under senaste år.
I vilket tecken en sådan bok segrar, synes omöjligt att utreda. Vad inrymmes i den? En
hedersknyffel till hjälte av den lite kantiga engelska typen, ett olyckligt äktenskap, en mycket
juste kärlekshistoria med en högboren lady, en större portion krig än man någonsin trodde att
publiken numera orkade med, några sidor tämligen dimmigt religionsgrubbel, en anglosachsiskt
hygglig och anständig ton över det hela — allt tillsammans en om inte dålig så i alla fall
medelmåttig roman, låt vara med några ansatser till realistisk skildringskonst, som gör att man
får ett svagt hopp om författaren, i fall han skulle vilja göra sig det besväret att lägga sig till
med konstnärlig ambition. — Om man i stället skulle börja studera boktitlarnas makt över
köparnas sinnen för att komma närmare lösningen av gåtan? Det vackra Shelleycitatet: O, wind,
if winter comes, can spring be far behind, har bestämt salt många exemplar åt Hutchinson. G—a L.

Jensen, Thit. Gerd. Det tjugonde århundradets kvinna. Övs. [fr. da.] av
Martha Larsson. Ch. 1921. 204 s. (Chelius trevliga böcker 20.) Hcedab. 2:—.

Skildring av en ung, överlägsen kvinna och hennes fåfänga försök att älska en slätstruken
karl. Skickligt gjord, men litet tunn. Rg.

Kjersmeier, Carl. Blommande hjärtan. Asiatiska och afrikanska kärleksdikter.   
Till sv. [fr. da.] av Otto R. Wangson. A. B. 1923. 80 s. Hce(s). 2:25.

En samling exotisk kärlekslyrik, överflyttad till vårt språk närmast från danska och till
danska via de stora europeiska kulturspråken från asiatiska och afrikanska original. På
svenska föreligger denna lyrik som korta prosadikter, som ofta onekligen tjusa med friskhet, doft
och främmande poetisk färg. Somligt äro anonym »folkdiktning», annat är alster av konstpoeter
från mycket skilda tider, det hela mera för finsmakare än för en bredare publik. F. V.

Lazarillo de Tormes och Pablos de Segovia. Två skälmromaner. Övs. fr. spa.
av Erik Kihlman. A. B. 1923. 316 s. (Bonniers klassikerbibl.) Hceka. 6:75.

Lazarillo de Tormes är den första spanska skälmromanen (från 1550-talet); dess författare
är okänd, men med sin åskådliga, illusionslösa och fränt komiska verklighetsskildring av en
äventyrares liv ända från barndomen har den haft stor betydelse för romanens utveckling. En typ
däri är den stolte ädlingen-fattiglappen. — Volymens andra skälmroman är av känd författare
Quevedo; den är kanske mindre direkt underhållande men har mycket kulturhistoriskt intresse.
Kihlmans försvenskning är ledig och väl lämpad för nutida läsare. F. V.

Löns, Hermann. Det andra ansiktet. En konstnärsroman. Övs. fr. ty. av
Nanny Hammarström. Wahledow 1921. 309 s. Hcef. 5:75.

Författaren — fallen i kriget — är i Tyskland synnerligen uppburen som naturskildrare.
Av hans romaner ha särskilt två där vunnit ofantligt stor läsekrets. En av dem är denna, en
bok, som till sin stomme är skildring av författaren själv och hans lidelse för en ung kvinna.
Raskt och livligt målas en stark och lidelsefull konstnärsnatur. Han har alltid varit kvinnornas
gunstling och rikligt utnyttjat detta företräde. Sist förälskar han sig våldsamt i en ung släkting.
Men hans hustru, som han också håller av och ej vill överge, står som hinder för en
förbindelse. Slitningen mellan båda kvinnorna och den otillfredsställda lidelsen bryter honom till
sist fullständigt. Boken slutar med hans död. Den är skickligt skriven; och bakom orden
står en känsla så stark, att den gör verket särskilt medryckande. Rg.

Mc Kenna, Stephen. Eric Lanes uppfostran. Övs. [fr. eng.] av E. Brusewitz.
A. B. 1924. 317 s. 5:75.

Romanen, som är den andra i en serie »Sensualisterna», skildrar ett nevrotiskt upprivet
känsloliv, som kanske under krigsåren kunnat intressera, men analysen därav bevarar knappast
värde för framtiden. Det mondäna draget, som alltid varit starkt framträdande hos förf., har
fått breda ut sig för mycket på bekostnad av värdefullare egenskaper. B. M.

Martin du Gard, Roger. Släkten Thibault. Övs. fr. fra. av Louise Åkerman.
D. 1, 2 (forts.). A. B. 1923. Hcej. 4:25, 5:25.

1. Den grå skrivboken. — 2. Uppfostringsanstalten.

R. Martin du Gard är en författare, som först nu blivit översatt till svenska. Efter några
dramatiska arbeten (Devenir: 1909, L'une de nous: 1910, Jean Barois: 1913) är nu under
utgivning en roman av större mått än de vanliga, »Släkten Thibault», varav del 1 och 2 nu
föreligga i översättning. Arbetet har fått den från Romain Rollands böcker välkända utstyrseln,
och denna yttre likhet har en viss inre motsvarighet, icke endast i den brett anlagda
skildringen utan också i själva framställningssättet, något av sanning, av äkthet och nakenhet på
gott och ont, samma genomträngande, intensiva ärlighet i analysen, Till skillnad från Rolland
rör sig Martin du Gard (tillsvidare alltså) endast med ett fåtal personer. Problemen äro helt
allmänmänskliga, uppfostran och pubertetsålder. Handlingen är förlagd till Paris i våra dagar,
om före eller efter kriget anges dock ännu ej. Med intresse motser man fortsättningen av
boken. O. Wbg.

Michaëlis, Karin. Det satt sju systrar . . . Roman. Övs. [fr. da.] av
Ernst Lundquist. H. G. 1924. 286 s. Hcedab. 5:50.

Brev, skrivna av sju systrar, ganska olika till sinn' och skinn och ganska lika i språk och
stil. De flesta breven äro från storsångerskan med tre misslyckade äktenskap, Ragnhild, och
till Gitte, den alltid kloka rådgivarinnan. Alvilda, Sidse-Rose och Lisa skulle representera var
sin typ, tre äkta kvinnor, gripna ur livet. Frågan är, om de bli mycket mer än skisserade.


Bäst på kornet tagen, fast kanske väl starkt parodierad, är Alvilda, och de få breven från henne
ha åtminstone sin personliga stil. Ville, barnmorskan, socialt verksam, huslig och lycklig, och
halvsystern Laura, som krampaktigt håller fast vid sitt olyckliga äktenskap, avsluta raden. Vi
följa dem alla från deras middagshöjd och till skymning och kväll. Märkeligt är, att de flesta
bra litet förändras med åren. Eljest ha breven en hel del att ge av äkta såväl mänsklighet som
specifik kvinnlighet och förf. har väl lyckats att så småningom individualisera de sju. Mindre
lyckade äro de utdrag förf. ett par gånger ger ur prof. Hartmanns anteckningar: han förefaller
nästan som den åttonde systern. O. Wbg.

O'Neill, Eugene. Anna Christie. Skådespel i fyra akter. Övs. [fr. eng.]
av Elsa af Trolle. A. B. 1923. 152 s. Hcee. 3:75.

Ett starkt realistiskt och ganska skickligt uppbyggt skådespel med motiv ur de förkomnas
värld, främst representerad av den försupne svensk-amerikanske pråmskepparen Chris
Christopherson och hans dotter, gatslinkan Anna. Utan sentimentalitet och stora åthävor tecknas
Annas (en smula hastigt påkommande) kärlek till en ung man, som i likhet med fadern svävar
i okunnighet om hennes egentliga yrke. Det »lyckliga slutet» kan måhända betecknas som en
eftergift åt teaterpublikens krav, men ter sig icke helt oacceptabelt från psykologisk synpunkt.
Enskilda scener av stark verkan förekomma, särskilt i första och tredje akten. Originalets
slangspråk har erbjudit översättarinnan betydande svårigheter, vilka icke alldeles lyckligt
övervunnits. R. S—dt.

Paul, Adolf. Dansösen Barberina. Roman från Fredrik den stores dagar.
Till sv. [fr. ty.] av Jenny Jusélius. A. B. 1924. 458 s. Hcef. 6:75.

En ledig och lättskriven underhållningsroman om en jtaliensk dansös och hennes äventyr i
Italien, Frankrike, England, Preussen. Flera interiörer från 1700-talets förnäma kretsar äro
livliga, någon gång kvicka, och vi göra bekantskap med Ludvig XV:s likaväl som med Fredrik
den stores hov. Boken står sålunda på ett jämförelsevis gott litterärt plan. F. V.

Hcb. Nysvensk (med finsk-svensk).

Ahlman, Axel. Snäckan. Dikter. Nst. 1924. 166 s. 4:50.

Ahlmans lyriska åder är icke påfallande egendomlig, men i sina poetiska sjöstycken är
han i viss mån på egen gata, förtrogen som han själv är med havet, och utvecklar en
målerisk talang. F. V.

Aronson, Stina. Jag ger vika. Roman. A. B. 1923. 246 s. 4:75.

Denna bok verkar egentligen ganska förbryllande: den ger avgjort intrycket av en debutant,
men på omslaget ser man, att förf. redan utgivit två böcker. Begåvningen är omisskännlig,
men den stilistiska förebilden — i detta fall Almquist i hans folklivsskildringar — alltför
påtaglig. Förf. har skarp blick för personer och god förmåga att karakterisera, men tycks ej ännu
ha funnit sitt eget uttryckssätt. E. Bn.

Bergman, Bo. Livets ögon. Dikter. A. B. 1922. 219 s. 6:50.

En besjälad musikalisk lyrik men med det »vemodsdrag över pannan», som är nästan all
symbolisms kännemärke. Ungdom betages kanske ej av dessa resignerade strofer, men mänskor,
vilka hunnit se livet, på gott och ont, in i ögonen skola ej undgå att gripas därav. De vackra
knippena Visingsömotiv och Stockholmsdikter erbjuda dessutom värde för bibliotek, vilka samla
hembygdslitteratur. M. F.

Boye, Karin. Gömda land. Dikter. A. B. 1924. 66 s. 2:25.

Karin Boyes debut »Moln» lovade en kvinnlig lyriker, som man måhända kunde räkna med.
Hennes nya bok »Gömda land» lovar alldeles detsamma. Ännu osäker och vacklande, förmår
hon likväl stundom ge både centrallyrik och någon gång mytbildande poesi. F. V.

Båge, Ragnar. Bagateller. Framt. 1923. 217 s. 3:—.

Föreliggande nya bok av Blekingeförfattaren Ragnar Båge tillhör inte dem, som lämna några
djupare  intryck. Där finnas goda ansatser till kulturskildringar, men ämnesvalet är i mitt tycke

lite väl torftigt. Inte ens förf:s blygsamma titel på dessa noveller rättfärdigar enligt mitt
förmenande hans anspråksfullhet att bygga upp sina svenska öden i gångna tider på så enkla
motiv. Utförandet är däremot vida bättre. Båges människor ha här och var en fläkt av verkligt
liv över sig, och stilen är vårdad, om också något tung. H. K.

Bäckström, Erhard. Den lille mandarinen eller Författaren och samhället.
Å. & Å. 1924. 109 s. 2:75.

Författarens satir går åt det bisarra och överraskande hållet, och man läser hans småsaker
med ett visst nöje också där de verka något tunt. F. V.

Casparsson, Ragnar. Adelberga bruk. Holmstr. 1923. 210 s. 3:—, inb. 5:50.

Den gamla typen för en arbetareroman, som ganska schematiskt drar upp de vanliga problemen:
religion, socialism, utan att ge något nytt, individuellt grepp på någotdera. Skildringen
har något av Dan Anderssons intima realism, men icke hans konstnärlighet. För övrigt
frågar man sig, om boken verkligen daterar sig från tryckåret (1923), då den fullkomligt
saknar tidsfärg. O. Wbg.

Egardh, Johan. Swanson, Johnson och Nelson i U. S. A. A. B. 1924. 224 s. 4:25.

De skäligen konstlösa »bilder ur verkligheten», varmed förf. framträder för svensk publik,
avse väl närmast att belysa och förklara de svensk-amerikanska emigranternas förhållande till
det gamla och det nya hemlandet, det hårda och strävsamma livet därute och svårigheten för
den återvände att växa fast vid fädernetorvan igen. Till de flesta berättelserna äro motiven
hämtade från väststaterna, Klippiga bergen och Stillahavskusten, och de skildrade förhållandena
synas i allmänhet ligga något tiotal år tillbaka i tiden. Något kraftigare grepp om ämnet märkes
inte, tonen är snarast sakligt torr och refererande. B. M.

Folcke, Nils-Magnus. Mannen från bergen. Dikter. Nst. 1924. 126 s. 3:—.

En slags lyrisk biografi om en man, som från ett äventyrligt ungdomsliv beger sig upp till
ensamheten och »bergen» och sedan söker sig ned till vardagen med dess lycka och resignation
(»Byn»). Icke någon stark diktsamling men en med många lättflytande och stundom
stämningsfyllda verser. F. V.

Fröberg, Eva. Hert-gårdsfolk. En sörmländsk rimkrönika. W. & W. 1922. 99 s. 6:50.

Som underrubriken anger en rimkrönika, vilken utan litterära anspråk på ett särdeles
underhållande sätt skildrar gamla sörmländska herrgårdar, deras forna härskare och mänskliga
»inventarier». M. F.

Geijer, Erik Gustaf. Dikter. Nst. 1922. 144 s. 2:25, inb. 3:50.

Flertalet geijerska dikter har ej varit lätt tillgängligt, men då nu en bekväm upplaga
utkommit, hade den gärna kunnat vara fullständig, så få dikter som Geijer har skrivit.
Föreliggande upplaga är det icke. F. V.

Gillner, Sigrid. Bergenkronas. Lb. 1923. 160 s. 2:75.

Brevbärare BeTgenkrona är ättling av en avsigkommen adelsfamilj och kan ej finna sig tillrätta
i sin sociala miljö. Romanen behandlar hans och hans familjs särställning i den lilla
staden, och förf. ger sig även i kast med samtida sociala problem. Boken är mycket svag,
personerna schematiska och föga individualiserade. Men förf. har tydligen allvarligt sökt fördjupa
sig i sitt ämne, och man får hoppas på bättre resultat av hennes följande böcker. H. K.

Gunér, Knut. Skuggor och skräckfantomer. 2 uppl. Sv. andelsf. 1924. 120 s. 3:—.

Synes vara en beslöjad självbiografi av en ung man, som har svårigheter på författarbanan
och eljest, men under tro på goda makter slutligen når en gärning. En viss känslighet
förnimmes i boken men förf. har ej lyckats framkalla något egentligt intresse, och har boken gått ut i
två upplagor, beror det säkerligen på andra skäl än litterära. F. V.

Haglund, Sven. Tragöden och narren. Noveller. W. & W. 1922. 142 s. 3:50.

Några av dessa små historier berättas allvarligt med livsironi under, men de bästa äro de
s. k. komiska tragedierna. »En onaturlig fader» är sålunda en vass satir på ett avsevärt
konstnärligt plan. Den och andra säga oss bittert, hur föga idealitet och ärlighet kunna råka att
betyda i strid med humbugen. Författaren älskar den bisarrt komiska effekten, och det bästa i
hans bok lovar en satiriker att räkna med. F. V.

Hansén, J. P. Kring Ljusnan och Dellen. Historier om björnar, spöken och
troll. Sägner, humoresker, jägarlögner. Eric Ericssons bokh., Ljusdal 1923.
59 s. 2:—.

Erhålles även direkt fr- förf., adr.: Delsbo. — Förf. har med sin bok velat i någon mån
skingra den okunnighet beträffande hälsingarna, vilken han anser mångenstädes vara
tillfinnandes. Det är tvivelaktigt, om han lyckats. Jägarlögnerna och Strixhistorierna äro knappast
värda att samlas i en bok. De få sägnerna, upptecknade ur folkmun, kunna möjligen intressera
folklorister. J. F.

Hemberg, Eug[en]. Varjagerna. En skildring från hedenhös. Fri. 1924. 248 s. Ill. 4:75.

Författaren har i detta arbete liksom i sitt nyligen föregående, Stenåldershorden (se
Bibl.-bl. 1924 s. 21) sökt att på grundvalen av egna iakttagelser av natur- och folkliv samt genom
tillgodogörande av arkeologiska iakttagelser uppbygga en romantiserad skildring från vår
förhistoriska tid: i Stenåldershorden dess allra tidigaste skede, i Varjagerna gränsområdet till den
historiska tiden.

Vikingatiden med dess äventyr och bragder har ju städse lockat fantasien, och fast man
ingenstädes finner densamma mera storslaget och underbart skildrad än i den fornnordiska
litteraturen, har det ju städse varit ett lockande område för sentida skriftställare, ehuru dessa mera
sällan kommit att tillfredsställa de vetenskapliga kraven. I detta arbete om vikingaliv i
österväg har förf. gjort aktningsvärda ansträngningar att så nära som möjligt ansluta sig till den
vetenskapliga forskningens resultat och draga största möjliga nytta av de erfarenheter han själv
gjort genom personliga iakttagelser. Kanske skulle det kunna anmärkas, att vissa anakronismer
här och var förekomma och att ett onödigt jonglerande med namn stöter läsaren, men den
stora allmänheten torde ej synnerligen besväras därav. I varje fall ger boken en lärorik och
livfull skildring särskilt av vikingarnas upplevelser i det ryska riket, och den kan varmt
rekommenderas till folk- och skolbiblioteken. Tilltalande vinjetter av Sjösvärd bilda överstycken till
kapitlen; utstyrseln är god. O. S.

Holmström, Ragnar. Den långa resan. Nst. 1924. 118 s. 2:50.

Den långa resan är inte bära den förrymde pojkens långfärd ut i världen. Det är också
den långa vägsträcka han tillryggalägger från drömmar och fantasier till den krassa verkligheten.
Han drar ut som familjens sorgebarn, smyger sig hemifrån en natt. I ett knyte bär han
konfirmationskläderna, i hjärtat bilden av den vykortssköna herrgårdsdottern. När han kommer
hem, är det med den vane sjömannens vaggande säkerhet. Och ända med barnets längtan efter
Mor.

Det är ett helt vanligt tema, men Holmström berättar friskt och framför allt med en rent
bokstavlig koloristisk färdighet, som röjer målaröga och konstnärsbegåvning: inte ett omdöme,
som inte ger en färglagd och åskådlig bild, en stark realism, så stark, att den stundom gränsar
till osmaklighet, men full av liv och äkthet. O. Wbg.

Johansson, Gustav. Ingrid, storbondens dotter. En roman om kärlek.
Framt. 1923. 238 s. 2:50.

En sentimental bygdeberättelse av  billigaste schablontyp; borde aldrig ha passerat
tryckpressen. R. S—dt.

Kihlman, Erik, [utg.]. Ur Finlands svenska lyrik. Antologi. Utg. och
försedd med en översikt. B. & B. 1923. 570 s. Hcb(s). Inb. 12:—.

För svensk publik och svenska bibliotek är detta urval välkommet. Visserligen finnes förut
ett urval i »Sveriges nationallitteratur» men går endast till 1900; Kihlmans är kanske ej gjort
med samma överlägsna säkerhet men medtager också ett delvis svåröverskådligare material, då
det går ända fram till de yngsta svenskspråkiga finlandsskalderna och är ymnigt och generöst.
Även om den inledande översikten kan sägas, att den är ymnig och generös. Urvalets förste
diktare är 1700-talsskalden Frese, dess siste den nu levande unge Jarl Hemmer. F. V.

Kock, Augustin. Vilja och tro. Dikter. Sv. andelsf. 1922. 87 s. 4:50.

Formellt ganska högtstående lyrik, innehållet dock en något osammanhängande blandning
av religiösa ruelsedikter, interiörer från Söder i Stockholm, skånska »mångubbar» m. m. M. F.

Krusenstjerna, Agnes von. Tony växer upp. Scener ur ett barndomsliv.
A. B. 1922. 370 s. 8:50.

En skildring av en ung, ömtålig flickas uppväxt, där väsentligen det erotiska sinneslivets
framträdande betonas, den vegetation av kroppsligt och själsligt, som då på många sätt förgrenar
sig i en ung människas tillvaro. Ett visst lyriskt temperament och en god stil med åtskilliga
levande psykologiska detaljer men icke något mera betydande helt, ingen konstnärlig »arkitektur».
För barn och omogen publik passar boken icke. F. V.

Lindé, Ebbe. Bräsch. Dikter. A. B. 1924. 90 s. 2:50.

En ingalunda oäven debut, stundom rätt kraftigt självständig till och med i den fria formen
på prosa och vers. Typen är intellektuell och kritisk, ännu litet ungdomlig i sin kritik. F. V.

Lindmark, Algot. Ingvar Fryle. Roman. Lb. 1923. 214 s. 4:—.

En god och värdefull bok, varpå dagskritiken tagit med hårda — delvis dumma — händer.
Det är ett förstlingsarbete men med få av ett sådants svaga sidor. Det är väl sin egen
ungdoms kamp och mödor författaren skildrar. Han är en nervös och orolig natur men säkert med
god och fast grund. Tyvärr avbröt döden redan för 12 år sedan hans bana. Boken ger hans
första ynglingstid under sista skolåren, skildrar hemmet och kamrater. Vidare studietiden i
Uppsala, där författaren finner sina överspända väntningar svikna, ett gott motstycke till Gustaf
Hellströms liknande upplevelser i Lund. För att fullt skattas kräver boken kanske av läsaren
viss mänsklig förståelse för ungdomens känsloliv, dess ångest och stridslust. Rätt fattad blir den
ett stycke fin och sann själsskildring och en litterärt ovanligt mogen ynglingabok. Den och dess
författare böra ej glömmas, framför allt ej av ungdomen. Rg.

Lindwall, Gustaf. Trömannen. En släkthistoria från Färöarna. Nst. 1923.
205 s. 5:—, inb. 6:50.

En berättelse från Färöarna om en Ödesmärkt släkt, inom vilken fördärvliga och brottsliga
anlag gå i arv från generation till generation, tills trömannen (= nyodlaren) Johannes frivilligt
avstår från faderskapet och ädelmodigt övertar ansvaret för en död väns väntade barn. Den
dystra släktsagan är otympligt berättad och konstnärligt svag, men erbjuder ett visst
kulturhistoriskt och folkloristiskt intresse. R. S—dt.

Lundavår 1924. Litterär kalender utg. av Lunds studenters clartésektion.
A. B. 1924. 160 s. Ill. Hcb(s). 3:75.

En poetisk kalender, som visserligen företer några förut kända namn men i synnerhet en
hel liten falang av en alldeles ny generation. Den lyriska kulturen står för närvarande högt;
nästan alla dessa unga män (och ett par kvinnor) ge något mer eller mindre poetiskt antagligt
med upparbetad känsla för ords, tonfalls orh vändningars valör. Givetvis finns en del återklang
från äldre poeter, dock mindre än man skulle tro; å andra sidan blir det individuella icke
frappant, men åtskilligt är med visshet lovande. F. V.

Lundquister, Bertil. Livets visor. Dikter. Sv. andelsf. 1922. 85 s. 2:50.

Små visor burna av en innerlig, stilla ton. Ehuru ställvis ungdomligt famlande dock
värdefullare än mycket av ny lyrik. M. F.

Lybeck, Mikael. Domprosten Bomander. Samtal. A. B. 1923. 164 s. 4:—.

Boken är ett raskt skrivet, gripande drama om en människa, som försöker leva livet på egen
hand, ledd blott av sitt samvete och sin rättfärdighetslidelse. Detta tvingar honom ut ur
statskyrkan, från prästämbetet och i häftig kamp med f. d. ämbetsbröder, främst den stryktäcke,
hycklande, prelatensiske biskopen, som, trots sin för världen oförvitliga vandel och salvelsefullhet,
innerst inne är moraliskt djupt underlägsen den motståndare, vars i yttre mening långt ifrån
oförvitliga liv han låtsar sig djupt förakta. Striden står mellan dessa båda människotyper:
skenhelighetens, som dessutom litar till en en gång för alla och av en annan för alla förvärvad
rättfärdighet, och den sina fel öppet erkännande men manligt och självständigt till sanningen kämpande
människan, som förkastar en satisfactio vicaria som en ynklig drängmoral och själv vill taga
konsekvenserna av och soningen för sina gärningar. Dessa huvudpersoner och en hel del
bipersoner, manliga och kvinnliga, tragiska och komiska och tragikomiska, deras etiska och erotiska
konflikter äro givna med stor livfullhet och kraft. Det är handling och rörelse i dramat, mest
i själarnas värld. Den intressanta och starka boken är dock icke ägnad att rätt förstås av vern
som helst. Det är ingen lektyr för ungdom eller litterärt mindre förfarna. G. F.

Mellin, Karl-Emil. Drömmare. W. & W. 1923. 127 s. 3:—.

En känsligt att ej säga överkänsligt berättad historia om ett kärleksminne. Verkan är knappast
lika stor som denna odisputabla känslighet, men boken torde dock tilltala åtskilliga läsare. F. V.

Mjöberg, Josua, o. Wennström, Thorsten. Dikt och hävd. Svenska historiska
dikter i urval för skolan. H. G. 1923. 135 s. Hcb(s). Inb. 1:50.

Fyrtiotvå dikter av svenska och finländska författare ha sammanförts till en poetisk
svensk-historisk läsebok. Dikterna behandla ämnen ur Sveriges historia eller stå åtminstone i något
samband med denna. Utgivarna ha — se förordet — tänkt sig, att deras samling skulle kunna
ersätta Snoilskys Svenska bilder, som läsas i mellanklasserna vid många svenska skolor. De ha
medtagit ganska många av dessa, men uteslutit ännu flera, sådana som enligt deras mening äro
»mindre tillgängliga för den ålder, vari ungdomen brukar göra deras bekantskap». De uteslutna
ha ersatts med dikter av andra, äldre och nyare, skalder, från Magnus Stenbock(?), Tegnér och
Geijer till Ossiannilsson och Granlund. Vissa av ersättningsdikterna äro mindre betydande.
Mången svensklärare skulle nog gärna sett, att Snoilskys visserligen ståtliga, men jämförelsevis
svårnjutbara Svensksund fått vika för de enklare och de ungas sinnen mera tilltalande Lützen
och Brandklipparen, låt vara att de sistnämnda behandla tider, som väl belysas av andra i
samlingen upptagna poem, medan Gustav III:s tid blott representeras av Svensksund. Anmärknin
garna äro mycket rikhaltiga och tillförlitliga, se t. ex. den om nödmynt s. 130. T. H.

Näsman, Carl. Stämning och reflex. Dikter. Framt. 1923. 75 s. 3:25.

Dessa dikter, mestadels inspirerade av sociala intressen, äro lika välmenta som släta; de höja
sig varken till innehåll eller form nämnvärt över vad man plägar kalla pekoral. S. G.

Palmær, H[enrik] B[ernhard]. Eldbränder och gnistor. Samlade och utg.
av Arvid Ahnfelt. 4 uppl. genomsedd av Ruben G:son Berg. A. B. 1924. 389 s. 7:50.

Palmærs rykte som en av vårt lands kvickaste satiriker och humorister är väl vid detta laget
tämligen stadgat och en del av hans spydigheter och elakheter, särskilt mot biskop Hedrén i
Linköping, äro ju riksbekanta. Ruben G:son Berg, utgivaren av denna nya upplaga, som måste
hälsas med allmän tillfredsställelse, påpekar i en inledning, att Palmærs tillspetsade formuleringskonst
återgår ej blott till Jean Paul, som vanligen brukar framhållas som Palmærs mästare, utan
även till Lichtenberg, Heine, Börne m. fl. I denna upplaga har tillkommit en del nytt,

särskilt ha en del brev från Palmær ställts till utgivarens förfogande. Den blir härigenom än mera
värdefull. Den låte Palmaers . litterära bagage är ju ganska litet, men dess kvalitet ger det en
bestående plats i vår litteraturhistoria. Hj. L—n.

Persson, Fredrik. Drömmen om klockan. Roman. A. B. 1923. 327 s. 6:75.

Fredrik Persson har en mer än vanlig berättartalang. En historia, som i en annan hand
skulle bli banal och sentimental får, när den berättas av honom, ett eget värde. Språket är
kärvt och kraftigt, och man har ett levande intryck av att författaren som bygdeskildraTe väl
känner och förstår sitt ämne. Hans styrka är framför allt förmågan att enkelt och utan fraser
ge ett stycke allmogeliv. I »Drömmen om klockan» är finnfolkets trosvärld så väl invävd, att
dikten blir till verklighet och det översinnliga till enkel och ofrånkomlig sanning. Skildringen
är dock något ojämn, och i den psykologiska analysen är en del, som brister. Bäst torde utan
tvivel den gamle prästen stå i sin egoistiska och fanatiska trosvisshet intill det sista. O. Wbg.



K. Historia.
Francken, Karin von. Kleopatra och hennes samtid. L. H. 1923. 250 s.
Ill., litt. Kaa. 7:50.

Skildringen stöder sig på ett antal moderna framställningar av Roms och Egyptens historia,
som angivas i en källförteckning, men förf. har icke lyckats få ett levande grepp på den
märkliga kvinna, vars liv och öden hon skildrar; det blir mera ett utsnitt av romersk historia med
egyptisk orientering. De huvudsakligen från egyptiska monument hämtade illustrationerna stå
sällan i närmare samband med texten. M. P. N.

Heiberg, J[ohan] L[udvig]. Bysantinsk kultur. [Övs. fr. da.] 2 uppl.
Nst. 1923. 4:o. 56 s. Ill. (Världskulturen.) Kaba. 2:25.

Den allt för litet kända och oftast misskända kulturen i det grekiska kejsardömet i
Konstantinopel under medeltiden skildras av en av de förnämsta kännarna på ett sätt, som låter
dess stora betydelse för den antika kulturens bevarande och dess uppgift som Europas värn mot
araberna framträda, utan att fördölja dess svaga sidor. Rikt illustrerad. M. P. N.

— Grekisk kultur. [Övs. fr. da.] 2 uppl. Nst. 1923. 4:0. 225 s. Ill.
(Världskulturen.) Kaac. 9:—.

En synnerligen rikhaltig, sakkunnig och väl illustrerad framställning av den grekiska
kulturen i alla dess förgreningar, med ständig hänsyn till kulturutvecklingens sammanhang med den
allmänna historien. Framställningen beror statsliv och samhällsuppfattning, konst och litteratur,
vetenskap och uppfostran, handel, industri, dagligt liv o. s. v. Rekommenderas livligt åt var
och en, som allvarligt vill lara känna och sätta sig in i den grekiska kulturen. M. P. N.

Kautsky, Karl. Etik och materialistisk historieuppfattning. Övs. [fr. ty.] av
Knut Gillström. Tiden 1923. 177 s. (Lilla bibl. 7.) Ku. 1:50.

Bokens tyska original, en tillfällighetsskrift, som utkom redan 1905, är det första —
och hittills enda — försöket till framläggande av en etisk teori förenlig med den materialistiska
historieuppfattningen. Den vill ur de sociala drifterna, vilka människan har gemensamma med
vissa djurarter, härleda icke blott sedelagen utan även det sedliga omdömet, pliktkänslan och
samvetet. Det sedliga idealet, som dock endast människan kan uppställa och eftersträva, är blott
ett komplex av önskningar och strävanden, som framkallats genom motsättning till det
bestående samhället, och således ej ett mål utan en kraft eller ett vapen i den samhälleliga kampen
för tillvaron. Synnerligen klart och lättfattligt skriven, är den lilla skriften i sin goda
översättning mycket att rekommendera till både folkbibliotek och studiecirklar med socialistiska ämnen
på sitt schema. H. R—r.

Tingsten, Lars. Huvuddragen av Sveriges yttre politik, krigsförberedelser
m. m. från och med fredssluten 1809—1810 till mitten av juli år 1813. Nst.
1923. 219 s. Kch. 5:—.

General Tingstens skildring av Sveriges utrikespolitik 1809—1813 utgör inledning till ett
planerat arbete rörande själva kriget. Klart redogöres för 1812 års politik från förbundet med
Ryssland fram till och med krigsförberedelserna 1813. En översikt lämnas av den svenska
armén, dess organisation och sammansättning. Skildringen av kriget i Tyskland under 1813 föres
fram till och med vapenstilleståndet och Karl Johans insats vid det bekanta mötet i Trachenberg
rörande fälttågsplanen. I en bilaga redogöres för målet mot Döbeln för dennes egenmäktiga
åtgärder till försvar av Hamburg mot fransmännen. Enligt Tingsten hade det varit önskvärt om
krigsrätts förfaran det mot Döbeln uteblivit, i synnerhet som hans initiativ ej ledde till någon fara
för de svenska trupperna. E. N—nn.

Öhrvall, Hjalmar. Några drag av den kulturella utvecklingen. 1, 2. A. B.
1924. Ill. (Verd. småskr. 281, 282.) Kt. à 1:—.

Professor Öhrvall, som så länge och framgångsrikt arbetat på att i folkbildningens tjänst
göra vetenskapens framsteg, särskilt inom naturvetenskapens område, tillgängliga för en större
allmänhet, har nyligen utsänt ett par små böcker med titeln »Några drag av den kulturella
utvecklingen». På ett jämförelsevis ringa sidantal får han rum med förunderligt mycket. Han
visar upp hur föreställningar och uppfattningar ändrats och utvecklats genom vetenskapens
framsteg och detta både i fråga om den oorganiska och organiska naturen. Vetenskapens framsteg
förändrar ofta en tidsålders åsikter till gamla fördomar. Men vid sidan om de stora
omvälvningar i fråga om religion, moral och världsuppfattning, som utvecklingen medfört, löper en
utvecklingskedja beträffande en hel del kulturhistoriska förhållanden i det dagliga livet och
professor Öhrvall ägnar även dessa smärre förhållanden en intresserad granskning. Han ser
exempelvis i spatserkäppen ett rudimentärt organ av flydda tiders stridsyxa och påpekar sådana minnen
från tidigare utvecklingsstadier i en mängd små vardagliga företeelser.

Boken som helhet är buren av en trygg och glad optimism. Professor Öhrvalls tro att
utvecklingen skall göra livet och människorna allt lyckligare, rensa luften från många fördomar,
som nu pina och plåga släktet, är med sin bergfasta övertygelse av en smittande verkan. Hans
skrift är med sin ljusa intellektualism verkligt human och skildrar i en klar och koncentrerad
stil utan falska utsmyckningar, överskådligt och klart, de olika etapperna i kulturutvecklingen.
Den skall kanske stöta många gamla invanda åsikter för huvudet, men skall också tvinga
mången till eftertanke och är som helhet en förträfflig, orienterande vägledning för dem som vilja
komma till rätta med hithörande frågor. Hj. L—n.



L. Biografi (med geneologi).
Gandhi, Mohandas Karamchand. Rolland, Romain. Mahatma Gandhi.
Till sv. [fr. fra.] av Hugo Hultenberg. Nst. 1924. 134 s. Litt. Lb. 3:75.

Den franske nobelpristagaren ger här en av varmaste sympati genomandad levnadsskildring
av den märklige ledaren för en indisk mot England riktad fredlig och laglig »revolutions»-rörelse,
som utgår från grundsatsen om non-cooperation (icke samarbete). Förf. sticker dock ej under
stol med, att hans egen tanke om denna rörelse står närmare Tagores, vilkens program är att
förena Östern och Västern. Om Tagore talar f. ö. Rolland i tonfall av personlig vänskap. Vad
Gandhi angår, torde hans enastående ledarställning vara grundad på hinduernas beundran för
hans upphöjda, helgonlika karaktär. (I intet land är väl uppskattningen av en sådan större.)
I fråga om åsikter är han visserligen på äkta indiskt vis tolerant, men synes hylla en del
antikverade, en del i moraliskt avseende »puritanska» åsikter, från vilka den mer intellektuellt
lagde Tagore frigjort sig. Rollands verk är i varje fall ett beaktansvärt tidens tecken, som
visar, hur enhetlig världen, trots allt, blivit, och hur de bästa i alla länder sträva att närma sig
varandra. H. Sg.

Goethe, Johann Wolfgang von. Marcus, Carl David. Goethe. 2 uppl.
H. G. 1924. 71 s. (De största märkesmännen 3.) Lb. 1:50.

Ett av välmenande entusiasm buret men trots detta tyvärr föga lyckat försök att inom ett
begränsat utrymme skildra huvuddragen av Goethes liv och verk. Stilen är svulstig,
sakupplysningarna alltför knapphändiga och de allmänna omdömena på många ställen till sin
vederhäftighet ytterst tvivelaktiga. O. W—n.

Norström, Vitalis. Brev 1889—1916. I urval utg. av Elof Åkesson.
Fri. 1923. 453 s. Lc. 10:—.

Ett urval på ett par hundra brev med kommentar ur Norströms omfattande svenska korrespondens
och omspännande åren 1889 —1916. De bjuda läsaren ej blott på en vandring i hans
tankevärld utan ge därjämte en klar bild av honom som människa och vän. Boken bör därför
som ett oskattbart bidrag till ett allsidigt belysande av vår geniale tänkares liv och lära vara
välkommen i vida kretsar. H. R—r.

Snorre Sturlasson. Cederschiöld, Gustaf. Snorre Sturlasson och hans
verk. 1, 2. A. B. 1922. (Verd. småskr. 257, 258.) Lb. 0:75, 1:—.

En synnerligen populär och fängslande redogörelse för den skandinaviska medeltidens
förnämsta författarpersonlighet och dennes båda huvudarbeten. Efter en kortfattad, men
innehållsrik översikt av förhållandena på Island före Snorre tecknar C. dennes egenskaper och
levnadsöden. Därefter karakteriseras och refereras Snorres handbok i skaldekonst — Den
prosaiska Eddan — och hans norska konungasagor — Heimskringla. Författaren har särskilt sökt
belysa förutsättningarna för och anledningarna till de båda arbetenas tillkomst. Väl valda utdrag
ge läsaren en föreställning om deras beskaffenhet. Att utrymmet varit så begränsat, har väl
föranlett, att C. ej nämnt något om vissa senare undersökningar rörande tillförlitligheten av
Snorres berättelser om slaget vid Svold(er) och Torgny lagman. T. H.

Strindberg, August. Engström, Albert. August Strindberg och jag. A. B.
1923. 77 s. Lc. 4:75.

Författaren har från 1899 till Strindbergs död umgåtts en hel del och rätt förtroligt med
denne. Utan att syfta djupare ger han här en ganska god bild av honom, som han tedde sig
under senaste levnadsåren. Det på samma gång storslagna och okonstlade, den kultiverade
manliga rättframhet, som kännetecknade Strindberg som vardagsmänniska, träder tydligt fram.
Minst av allt har författaren emellertid sökt åstadkomma någon skönmålning. Strindbergs
brev till Engström återges i faksimile. Rg.

Strindberg, August. Mörner, Birger. Den Strindberg jag känt. A. B.
1924. 204 s. Ill., portr. Lc. 8:50.

Det är ett synnerligen intressant och betydelsefullt bidrag till Strindbergsforskningen som
Birger Mörner givit med denna bok. Från 1880-talet till Strindbergs död stod Mörner i nästan
oavbruten förbindelse med Strindberg och var honom under många svåra tider en förstående
och hjälpsam vän. De brev som Mörner framlägger visa Strindbergs hastiga svängningar från
bittraste pessimism till jublande segerkänsla och innehålla många belysande drag till S:s
karaktär och intressanta litterärhistoriska meddelanden, såsom exempelvis skildringen av hur »En bok
om Strindberg» kom till. Icke minst givande äro bilagorna med Strindbergs testamente,
bibliografien över hans arbeten m. m.

Mörners framställning är buren av varm vänskap, men objektiv, flärdfri och sympatisk.
Med sina många upplysningar kan boken omöjligt förbigås av någon för Strindberg och
Strindbergsforskningen intresserad. Hj. L—n.

Tavaststjerna, Karl August. Söderhjelm, Werner. Karl August Tavaststjerna.
En levnadsteckning. D. 1, 2. [Ny uppl] A. B. 1924. Portr. (Skrifter 1, 2.) Lb. à 4:75.

Tavaststjerna (död 1898 vid blott 38 års ålder) tillhör de märkligaste representanterna för
den realistiska strömningen inom den finländska litteraturen. Hans alstring, rik och omfattande
fastän i konstnärligt hänseende ytterst ojämn, har betydelse särskilt därigenom att den troget
återspeglar de kulturella och sociala motsättningarna i Finland under 1800-talets senare
decennier. Även hans lyrik rymmer emellertid mycket av bestående värde. Söderhjelm, som själv
genom personlig vänskap var förbunden med T., har i sin levnadsteckning åstadkommit ej blott
ett pietetsfullt porträtt av denne utan även en intressant tidsskildring. O. W—n.

Trotskij, Leo. Min flykt från Sibirien. Övers. fr. ty. av Per Freudenthal.
Fram 1924. 78 s. Lb. 1:25.

Den sedermera så namnkunnige bolsjevikledaren skildrar här en episod från år 1907, då
han som politisk fånge på väg till förvisningsorten företog en äventyrlig, strapatsrik flykt, som
vittnar om djärvhet och en betydande fysisk spänstighet. A. H.



M. Antropologi och folkkunskap.
Nilsson, Martin P:n. Primitiv kultur. Nst. 1923. 4:0. 203 s. Ill.
(Världskulturen.) Mb. 8:50.

Vid behandlingen av det omfattande material, författaren haft att tillgå vid utförandet av
detta arbete, har han lyckats att på ett glänsande sätt framdraga och sammanställa just det, som
är det väsentligen nödvändiga för att giva läsaren en klar och koncis bild av den primitiva
kulturen, vare sig det gäller att se den i de nuvarande kulturfolkens förhistoriska liv eller hos de
nu existerande naturfolken i skilda delar av världen.

Med den talang, som är författaren egen, att på ett livfullt och medryckande sätt samt i en
ädelt mejslad stil delgiva sin lärdoms erfarenheter, har han i denna bok skänkt en värdefull
översikt av den primitiva kulturen såväl åt den enskilde forskaren som också åt den stora
allmänheten, som ständigt har ett vaket intresse för detta område av vetande. De resultat, som
den etnologiska vetenskapen f. n. kommit till på grundvalen av språkhistoriska, arkeologiska och
etnografiska forskningar, kunna sannolikt ej på ett behagligare sätt meddelas än i detta arbete.
Tilläggas bör också att det omfattande illustrationsmaterialet är synnerligen väl valt och
instruktivt. O. S.



N. Geografi.
Nielsen, Aage Krarup, På valfångst i Södra Ishavet. Till sv. [fr. da.] av
Robert Larsson. H. G. 1922. 162 s. Ill. Nsb. 5:75.

Författaren har som läkare följt med en norsk valfångare till Södra Ishavet. Han skildrar
först förberedelserna i Sandefjord, ger sedan bilder från resan (Afrika, Brasilien m. m.) för att
sist lämna en utförlig beskrivning av liv, arbete och faror under långa fångstmånader fjärran
från övriga världen. Han iakttar vaket, återger ledigt och har oftast en humoristisk glimt i
ögat. Rg.

— Till Österland jag for. Till sv. [fr. da.] av Robert Larsson. H. G.
1923. 233 s. Ill. Nob. 6:75.

En friskt skriven bok om ett utslitet ämne. De mest vägande kapitlen handla om Birma,
»landet med de lyckliga leendena», skildrat av förf. i likhet med flera andra som ett
sannskyldigt paradis, där fredliga, glada och konstälskande människor bo. Hur högt förf. kan nå i
stämningskonst, visar han i teckningen av »den lilla hängivna»  Mi Meit. H. Sg.



O. Samhälls- och rättsvetenskap (med nationalekonomi och statistik).
Folkomröstningskommitténs utredningar rörande referendum i främmande
länder. 1—5. [N. bokh.] 1921—23. Oc.

1. Brusewitz, Axel. Det konsultativa referendum. En jämförande politiskt statsrättslig
undersökning. 2:50.
2. Tingsten, Herbert. Olika metoder för »objektiv upplysning» vid folkomröstningar i
Schweiz och Nordamerikas förenta stater. 1:—.
3. Brusewitz, Axel. Folkomröstningsinstitutet i den schweiziska demokratien. (Statens
offentl. utredn. 1923:10). 5:75.
4. Tingsten, Herbert. Folkomröstningsinstitutet i Nordamerikas förenta stater. (Statens
offentl. utredn. 1923:8). 6:25.
5. Folkomröstningsinstitutet utanför Schweiz och Förenta staterna. (Statens offentl. utredn. 1923:20). 1:25.

Den år 1920 tillsatta folkomröstningskommitténs arbete har resulterat i två betänkanden:
1921 »Betänkande och förslag ang. konsultativ folkomröstning» (N. bokh., 2:50) och 1923
»Betänkande ang. decisiv folkomröstning» (N. bokh., 0:75). Det förra förordade införande av
rådgivande folkomröstning i vårt land, vilket också blev statsmakternas beslut, och institutet

tillämpades omedelbart vid förbudsomröstningen. Det senare betänkandet avstyrkte däremot
varje form av decisiv (beslutande) folkomröstning.

De till dessa båda betänkanden fogade utredningarna ha stort värde genom den mångsidiga
belysning de ge åt ett ur statsrättslig synpunkt ytterst intressant institut. Av största
intresse är jjivetvis undersökningen av institutets förekomst i folkomröstningens klassiska land,
Schweiz, med analyser av dess historiska förutsättningar och praktiska funktionerande, men
också de korta notiserna om institutets landvinningar i de grundlagar, som tillkommit efter
världskrigets omstörtningar (speciellt den tyska grundlagen) förtjäna särskilt beaktande.
Upprepade gånger understrykes den, sedan länge gjorda iakttagelsen, att folkomröstningen —
tvärtemot vad man kanske på förhand skulle tro — i praktiken snarast verkat i retarderande (men
därför ej i partipolitisk mening konservativ) riktning, den är ett »det sunda folkförståndets
revisionsinstitut». I Schweiz med dess speciella förutsättningar har man nästan genomgående
varit nöjd med detsamma, i Förenta staterna har omdömet varit mera växlande, och farhågorna
för en minskning av representationens ansvarskänsla har i vissa fall ej visat sig helt ogrundade.

För den, som vill studera folkomröstningsfrågan men ej har tillfälle att ta del av hela det
av kommittén publicerade materialet, kan man rekommendera i första hand betänkandet om
decisiv folkomröstning samt utredningarna n:r 3 och 5. K. T.



VIKTIGARE NYUTKOMNA ARBETEN.
A. Bok- och biblioteksväsen.

Aberstén, S., o. Tiselius, C. A. Göteborgs och Bohus län i litteratur, karta och bild intill
utgången av år 1923. Bibliografisk översikt. W. & K. 5:—.

C. Religion.

Bergström, L. Ett barmhärtighetens jätteverk. F. v. Bodelschwingh och anstalterna i Betel. Lb. 3:—.
Chuangtse. Den äkta urkunden. Övs. o. utg. av Erik Folke. Birkagårdens förl. 3:—.
Eklund, J. A. Andelivet i Sveriges kyrka. D. 5. Sv. k. st. 0:90.
Holmquist, Hj. Lärobok i kyrkohistoria. A. B. Inb. 5:25.
Lidman, S. Såsom genom eld. A. B. (Valda berättelser.) 4:25.
Linderholm, E. Pingströrelsen. A. B. 7:50.
Ricard, O. Anden i apostlakyrkan. Vägledning till självstudium av apostlagärningarna och
de nytestamentliga breven. Ev. fost. 6:50.
Söderblom, N. Från Uppsala till Röck Island. En predikofärd i nya världen. Diak. 7:50, inb. 9:—.

D. Filosofi.

Fogelklou, Emilia. Vila och arbete jämte andra föredrag i praktisk psykologi. A. B. 3:—.
Larsson, H., Filosofiens historia i korta drag. Nst. 1:60.
Vannérus, A. Det yttersta Tankegångar. A. B. 2:25.

E. Uppfostran och undervisning.

Broomé, Emilia. Flickornas yrkesval. Sthms folkskoledirektion. 0:75.
Fevrell, W. Uppfostrans idéer genom tiderna. H. G. (Kulturbibl. 10.) 3:50.

F. Språkvetenskap.

Krok, N., o. Holm, P. Svensk språklära. Gle. Inb. 1:50.
Lindroth, Hj. Grundvalarna för vår kommatering. Nst. 1:90.

G. Litteraturvetenskap.

Holmberg, O. Litterärt. A. B. 7:50.
Schück, H. Allmän litteraturhistoria. Avd. 5:1. H. G. 14:—.

H. Skönlitteratur.

Duun, O. I blindo. Nst. 5:75, inb. 7:25.
Ernst, O. Min lilla dotter och jag. Nst. 4:—, inb. 5:75.
Falkberget, J. Den fjärde nattvakten. Framt. 5:50.
Feuillet, O. En fattig ung mans äventyr. A. & W. 5:50.
Galsworthy, J. Trots allt. Sv. andelsf. 6:50.
Hudson, W. H. Det purpurstänkta landet. W. & W. 5:25.
Ibáñez, V. Blasco. I katedralens hägn. Nst. 8:—, inb. 9:75.
Kyne, P. B. Mexikanen. Sk. 4:75.
(En) månskära. Hinduisk kärlekssaga. A. & W. 4:—.
(Den) outsläckliga gnistan. W. & W. 4:75.
Paris, J. Sayonara (Farväl). Sk. 7:50.
Reymont, W. S. Bönderna. Våren. A. B. 7:75.
Rung, O. Den röda halvmånen. A. B. 3:50.
Service, R. W. Guldgrävartåget anno 98. Tiden. 3:—.
Sinclair, May. Anne Severin. W. & W. 6:50.
Walpole, H. Jeremy. H. G. 4:75.
Wharton, Edith. Deras son. Sk. 4:75.
Zahn, E. Ini Berger. Lb. 4:50, inb. 6:—.
————
Alving, Fanny. Halvdagar och helljus. A. & W. 4:50.
Angered-Strandberg, Hilma. Barbareris son. Berättelse. H. G. 4:50.
Blomberg, H. Jorden och jaget. Dikter. A. B. 3:50.
Lezvenhaupt, C. A. C. Skatten i Alhambra jämte andra sagor och legender. Lb. 3:75.
Lindström, R. Glimtar och stick. Skisser. A. & W. 4:50.
Lundquist, E. »Prinsessan». Roman. A. B. 6:75.
[Malmberg, R., pseud.:] Gustav Alm. Fångstmän. Noveller. A. B. 6:75.
Neander, A. Vainio. En lappmarkssocken ovan polcirkeln. Nst. 5:50, inb. 7:—.
Spong, Berit. Högsal och örtagård. Dikter. Nst. 3:75.
Yngve, Ellen. Signe Hedmarks äktenskap. Lb. 4:—, inb. 5:—.
Åkerhielm, Annie. Alla tanters flicka. Roman. A. B. 5:75.

I. Skön konst (med musik och teater).

Fåhraeus, K. Konstkritiska essayer. A. B. 12:50.
Persson, Karin. Gamla svenska mönster å porslin, fajans och kakel. Nst. 4:75.

K. Historia.

Funck-Brentano, F. Marie-Antoinettes halsband. En skandal vid Ludvig XVI:s hov. W. & W. 6:25.
Hallendorff, C. Från Carl XV:s dagar. Nst. 9:—.
Handledning i kulturminnesvård. Uplands fornminnesfören. förl. 0:50.
Lange, Ch. L. Mellanfolklig politik 1815—1914. Nst. (Det nittonde århundradet.) 9:—.
Norlind, A. Det senmedeltida Rom. Nst. (Ur världshistorien.) 3:—, inb. 3:75.
Paléologue, M. Kejsar Alexander II:s tragiska kärlekssaga. Sk. 6:—.
Rošniecki, S. Det judiska problemet. Ch. 9:—.
Söderhjelm, Alma. Den franska revolutionen. N. o. k. (Natur o. kultur 32.) 2:25, inb. 3:—.
— Sverige och den franska revolutionen. 2. A. B. 8:—.

L. Biografi (med genealogi).

Fioretti. Den helige Francisci underfulla blomsterkrans. Lb. 6:75, inb. 10:—.
— Små blomster. Legender ur S. Fransiskus' liv. W. & W. 6:25, inb. 13:50.
Goethe. Ur min levnad. Dikt och sanning. D. 2. A. B. (Memoarer o. sedehist. 2.) 9:25, inb. 15:—.
Hägglund, H. Henric Schartau. Diak. 5:75, inb. 7:—.
Brunius, A. William Shakespeare. N. o. k. (Natur o. kultur 31.) 2:25, inb. 3:—.
Swedenborg, E. Drömmar. Dagbok 1743—1744. Nst. 7:75.

N. Geografi.

Blomberg, H. Bland vulkaner och varma källor. Isländska strövtåg. W. & W. 6:25.
Frenssen, G. Brev från Amerika. A. B. 4:25.
Ossendowski, F. Asiens underbara värld. H. G. 6:75, inb. 11:50.
Pauli, G. Mina romerska år. A. B. 7:50.
Petersens, Hedvig af. Ett år i Australien. Lb. 6:—.
————
Wedberg, B. Lidingöliv i gamla dar. Nst. 12:—, inb. 14:—.
Wåhlin, H. Lund. Nst. (Sv. kulturorter 2.) 2:—.

O. Samhälls-  och rättsvetenskap (med nationalekonomi och statistik).

Andersson, B. E. Skogsväsendet. Författningar för allmänna skogar. Carlsons bokh., Linköping. 10:—.
Brisman, S. Hur en nationalekonom betraktar världen. A. B. (Ekon. o. pol. 1.) 0:60.
Heckscher, E. F. Tullfrågan. Med anledning av Tull- och traktatkommitténs betänkande. A. B. 2:25.
Herlitz, N. Svensk stadsförvaltning på 1830-talet. Nst. 7:50, inb. 10:—.
Lindholm, H., o. Bergqvist, G. Kommunal affärsverksamhet i de svenska städerna. Tiden. 5:25.
Sandler, R. Samhället sådant det är. Statistiska uppgifter om land och folk, produktion och fördelning. Tiden. 3:—.
Schalling, E. Vem äger våra kyrkor och dess egendom? Diak. 2:50.
Westman, C. G. Folkrätten och den neutrala handeln. Nst. 1:25.
Wright, H. Befolkningsproblemet. Nst. 4:75.


P. Teknologi.

Nerén[J., o.] Morén[, H]. Motorcykelfel. Nst. Inb. 10:—.
Stenström, M. A. Motorcykelhandboken. L. H. 4:75.

Q. Ekonomi (med industri, handel och kommunikationer).

Brillot-Savarin. Smakens fysiologi. W. & W. 15:—.
Brocard, R. Elektriciteten i hemmet. H. G. (Bibl. Vetensk, o. livet.) 3:—.
Eckermann, H. v. Om arbetssamverkan inom industrien. A. B. (Ekon. o. pol. 3.) 0:60.
Holzhausen, A. Våra växter och blommor inomhus. A. B. 19:—, inb. 22:50.
Hultén, O. Nötkreaturen i hälsa och sjukdom. W. & W. (W. & W:s handböcker 84.) 4:50, inb. 5:50.
Kärnekull, O. Hur man organiserar ett affärsföretag. N. o. k. 2:50, inb. 3:25.
Lind, G. Svensk frukt. Färglagda avbildningar jämte beskrivningar. Bv. 12:—.
Lübeck, S. Sveriges vattenkrafttillgångar och vattenkraftproduktion. Tiden. 3:40.
Praktisk skogshandbok utg. av Norrlands skogsvårdsförbund. Norrl. skogsvårdsförb. förl. Inb. 5:40.
Sonesson, N. Frukt och bär. A. B. 5:50.
Svenskt postväsen. Uppsatser i postala ämnen utg. av K. generalpoststyrelsen. Nst. 25:—.

R. Gymnastik, sport, lek och spel.

Uggla, G. o. B. Gymnastik och idrott åt alla. Nst. Inb. 4:50.

U. Naturvetenskap.

Ahlfvengren, F. E. Hallands växter. Förteckning över fanerogamer och kärlkryptogamer. Gle. bokh. 3:25.
Beckman, N. Tideräkning och historia. En orientering för historiker och amatörastronomer. Nst. 6:—.
Hanström, B. Hur djuren se. N. o. k. (Natur o. kultur 33.) 2:25, inb. 3:—.
Long, W. J. Moder jord. Saml. 1, 2. H. G. à 3:25.
Spärck, R. Havsforskningen under nittonde århundradet. Nst. (Det nittonde århundradet.) 4:75.

V. Medicin.

Almkvist, J. Könssjukdomarna. A. B. (Medicinskt folkbibl.) 4:50.
Bauer, F. Svenska arméns hälso- och sjukvård. A. B. (Medicinskt folkbibl.) 3:—.
Haglund, P. Våra hållnings- och rörelseorgan i normalt och defekt tillstånd. 1. I normalt
tillstånd. A. B. (Medicinskt folkbibl.) 2:75.
Neander, G. Ur lungsotens och lungsotsbehandlingens äldre historia i Sverige. Nst. 5:—.
Nilson, G. Marinens hälso- och sjukvård. A. B. (Medicinskt folkbibl.) 3:25.
Thunberg, T. Våra livsförrättningar. D. 1. A. B. (Medicinskt folkbibl.) 3:75.
Wigert, V. Psykiska sjukdomstillstånd. D. 1. A. B. (Medicinskt folkbibl.) 3:25.

u. Böcker för barn och ungdom.

Loon, H. van. Mänsklighetens historia. De ungas världshistoria. N. o. k. 10:—, inb. 13:—.





ANDR. SCH. STEENBERG.
— 70 år —
Den 16 dec. fyllde Andr. Sch. Steenberg, nestorn bland föregångsmännen inom
den nordiska folkbiblioteksrörelsen, 70 år. Professor Steenberg började som lärare
och blev slutligen overlærer vid Horsens lärda skola. Det var först år 1892, vid
38 års ålder, som han tog upp det arbetsområde, där han skulle göra sin mest
betydande insats: biblioteksarbetet. Genom deltagande i bildningsarbetet bland
arbetarna i Horsens och som bibliotekarie vid Horsens lärda skola hade han redan
förut kommit i kontakt med biblioteksverksamhet, men 1892 framträdde han
första gången för en större allmänhet med en uppsats rörande bibliotekssaken.

1899 kallades Steenberg till medlem av statens kommitté »til understøttelse af
folkebogsamlinger», och 1909 lämnade han sitt lektorat för att helt ägna sig åt
folkbiblioteksarbetet som »kultusministeriets konsulent i bogsamlingssager». Under
hela tiden från och med år 1892 har han varit outtröttligt verksam med
föredrag, tidningsuppsatser och böcker, väckande och undervisande, och som ett
lysande resultat inte minst av det arbete, Steenberg sålunda utfört, står den 1920
beslutade danska bibliotekslagen, vilken ställt Danmark ojämförligt främst bland
de nordiska länderna i fråga om folkbiblioteksarbetet.

Samma år, som denna Iag trädde i kraft, drog sig Steenberg tillbaka från det
aktiva deltagandet i biblioteksledningen. Men hans intresse och verksamhetslust
voro alltjämt oförminskade. På mångfaldiga sätt har han visat, att hans
pensionering ej inneburit ett nedläggande av arbetet för bibliotekssakens främjande.
Och ännu i sin ålders höst har han med ungdomlig kraft gripit sig an med ett
nytt folkbildningsområde: studiecirkel verksamheten. Han står som en av redaktörerna
för Danmarks studiekredsforenings tidskrift Læsning, och att detta ej


har varit blott en hederspost, det visas av de många bidrag från hans hand, som
tidskriften innehåller.

Första gången Steenberg kom i beröring med den svenska folkbiblioteksfrågan
var 1896, då han inledde en diskussion om folkbibliotek på ett privat nordiskt
skolmöte i Askovs folkhögskola. Från den tiden daterar sig också hans vänskap
med flera av de svenskar, som togo del i pionjärarbetet, när det gällde att rycka
upp det svenska folkbiblioteksväsendet ur den försumpning, vari detta råkat under
1870- och 80-talen. Till dessa hans tidigare svenska vänner ha senare kommit
många andra. Äldre och yngre, alla ha de kunnat vara säkra om att hos professor
Steenberg påräkna en hjärtlig förståelse och en ständigt vaken iver att i
tal och skrift, i råd och dåd bistå svenskt folkbildningsarbete, framförallt på
biblioteksområdet.

Som ett uttryck för sin tacksamhet för de insatser Andr. Sch. Steenberg gjort
i svenskt folkbiblioteksarbete, har Sveriges allmänna biblioteksförening till den
vördade jubilaren på hans 70-årsdag överlämnat en hyllningsadress.



<chapter name="Skolöverstyrelsens yttrande angående
folkbildningssakkunnigas betänkande.">
SKOLÖVERSTYRELSENS YTTRANDE ANGÅENDE
FOLKBILDNINGSSAKKUNNIGAS BETÄNKANDE.
Skolöverstyrelsen har inkommit med yttrande över det av folkbildningssakkunniga avgivna
»Betänkande med utredning och förslag ang. det fria och frivilliga folkbildningsarbetet» (ang.
detta se Bibl.-bl. 1924 s. 34—51). Till yttrandet är fogat ett utförligt sammandrag av de från
andra myndigheter, institutioner och föreningar inkomna yttrandena.

Inledningsvis framhåller Överstyrelsen den synnerligen stora betydelsen av ett kraftigt
understöd åt folkbildningsarbetet, som betecknar en oundgänglig påbyggnad på vårt skolväsen, och
uttalar, att de sakkunniga framkommit med ett stort antal värdefulla uppslag och på åtskilliga
punkter väl lyckats lösa förhandenvarande svårigheter, men att deras förslag på andra punkter
måste väcka betänkligheter. Överstyrelsen framlägger därför ett antal ändringsförslag, av vilka
de viktigaste nedan angivas. Genom antagande av förslaget med de sålunda föreslagna
förändringarna skulle enligt Överstyrelsens mening skapas en hållbar grund, varpå en kommande
lagstiftning kan bygga vidare under ständigt hänsynstagande till de nya initiativ, som det
privata intresset kan framkalla, och som inom folkbildningsarbetet alltid måste bli av avgörande
betydelse.

I. Folkbiblioteken.

I fråga om folkbiblioteken understryker Överstyrelsen inledningsvis den i de sakkunnigas
betänkande och i ett stort antal av de inkomna yttrandena från representanter för vitt skilda
sidor av folkbildningsarbetet starkt framhållna centrala plats, som folkbiblioteksväsendet intager
i folkbildningsarbetet i dess helhet, och den alldeles avgörande betydelse för detta arbetes
sunda utveckling i vårt land en omedelbar och verkligt rationell lösning av biblioteksfrågan
därför måste anses äga. I och med en lycklig lösning av denna skapas en viktig förutsättning
för ett fruktbringande arbete även i de former för självbildningsarbetet, som representeras av
föreläsningar, studiecirklar o. s. v.

Överstyrelsen anser, att från rent praktisk synpunkt otvivelaktigt åtskilligt talar för att ute
i de olika orterna åvägabringa en nära organisatorisk samverkan mellan alla bibliotek i
kommunen och i åtskilliga fall rent av för ett sammanförande av bokbeståndet i de små ofta
alldeles i närheten av varandra befintliga boksamlingarna till i mindre kommuner ett enda
bibliotek och i vidsträcktare kommuner ett fåtal samorganiserade bibliotek i kommunens olika
delar. Härigenom skulle ofta vinnas möjligheter för en mera ändamålsenlig drift.
Sammanförandet på en enda plats av ett större bokbestånd skulle ge rikare mojligheter för den mera
studieintresserade att välja. Man skulle lättare kunna åvägabringa ett längre öppethållande,
bättre lokaler, en tillfredsställande samling uppslagsböcker o. s. v.

Å andra sidan bör man emellertid ej glömma, att när det gäller ett frivilligt bildningsarbete
sådant som det vilket biblioteksverksamheten avser att tillgodose, frågan om den
lämpligaste organisationsformen ej slutgiltigt kan lösas genom ett hänsynstagande enbart till rent
praktiska förhållanden, utan att även faktorer av mer eller mindre psykologisk natur spela in
och att dessa på sina ställen kunna medföra, att en arbetsform, som från rent praktisk
synpunkt kan vara behäftad med nog så påtagliga brister, kan lämna samma eller under vissa
förhållarden rent av bättre arbetsresultat än en ur organisatorisk synpunkt överlägsen form.

Överstyrelsen anser för sin del, att statsanslagsbestämmelserna böra avvägas med hänsyn till
båda de angivna huvudsynpunkterna. Å ena sidan bör sålunda ett i olika avseenden kvalificerat
biblioteksarbete gynnas genom förmånligare anslagsvillkor, och därvidlag bör tillses, att även på
de platser, där en splittring på olika håll av bokbeståndet äger rum, så litet som möjligt går
förlorat av de fördelar, som man genom en samorganisation skulle kunna vinna, samt att
inga föreskrifter införas, som direkt motverka ett sammanförande av böckerna inom en kommun
till ett enda bibliotek eller bibliotekssystem på platser, där man skulle önska detta. Å andra
sidan bör det emellertid lämnas ett vidsträckt utrymme åt en anpassning efter lokala
önskemål, behov och förutsättningar, och det bör så mycket som möjligt undvikas att genom
anslagsbestämmelser gynna en viss organisationsform i jämförelse med andra.

Från här angivna synpunkter understryker Överstyrelsen till en början varmt betydelsen
av ett tillgodoseende av de huvudprinciper, som ligga till grund för de av de sakkunniga
förordade bestämmelserna om statsanslag till kommunala eller som kommunala fungerande
folkbibliotek: en väsentlig ökning av de för närvarande absolut otillräckliga statsanslagsbeloppen
samt dessas uppdelning i dels ett för alla bibliotek utgående grundunderstöd, dels vissa
tilläggsunderstöd för på särskilt sätt kvalificerade bibliotek. Det synes också riktigt att i
enlighet med de sakkunnigas förslog låta tilläggsunderstöden efter dansk förebild avse å ena
sidan läsrum och handboksamling, å andra sidan arvode till egentlig bibliotekspersonal. Man
kan utan tvivel förvänta, att anslag i enlighet med dessa principer kraftigt skola bidraga till
ett utvecklande av folkbiblioteken i vårt land därhän att de i långt högre grad än för
närvarande skola bli i stånd att hjälpa de enskilda i deras självbildningsarbete.

I fråga om anslagen till studiecirkelbiblioteken förorda både de sakkunnigas majoritet och
reservanten en helt och hållet annan grund för graderingen av anslagen än som föreslagits i
fråga om folkbiblioteken, i det att de föreslå, att en viss organisation av studiecirkelarbetet
skulle berättiga till att erhålla biblioteksanslag efter fördelaktigare villkor. Även om det synes
Överstyrelsen oförnekligt, att majoritetens förslag från den givna utgångspunkten är det mest
konsekventa, torde det dock, som i olika yttranden framhållits, förhålla sig så, att intet av de
båda förslagen lyckats finna en gräns mellan olika studiecirkeltyper, som ger garantier för att
de cirklar, som bedriva ett mera kvalificerat arbete, verkligen också alltid erhålla högre
statsanslag, och man torde över huvud taget gentemot försöken att gradera anslaget efter arten av
studiecirkelarbetet kunna invända, att det torde vara ytterst svårt, att ej säga omöjligt, att finna
en formulering som lyckas lösa dessa svårigheter. Härtill kommer emellertid som ett andra
och enligt Överstyrelsens mening avgörande skäl, att det torde erbjuda oöverstigliga svårigheter
att förena en dylik gradering med ett tillgodoseende av den av Överstyrelsen inledningsvis

framhållna vikten av anslagens utmätande med hänsyn till biblioteksarbetets egen natur, så att
högre kvalificerade bibliotek erhålla större statsanslag.

Också mot valet av maxima för de olika typerna av bibliotek hava — måhända ej utan
fog — vissa anmärkningar framställts. Alldeles oberoende av den absoluta storleken av de olika
maxima skulle emellertid själva den princip som i båda förslagen återkommer om separata
maximibestämmelser för dels folkbiblioteket, dels varje särskilt riksförbunds bibliotek, dels
slutligen varje särskilt kvalificerad studiecirkels bokinköp för de större kommunernas
vidkommande leda till en premiering av en splittring på ett flertal bibliotek och därmed äventyra
principen om största möjliga frihet att, så långt biblioteksarbetets effektivitet ej äventyras, välja
den organisationsform — antingen enhetlig eller decentraliserad — som på varje särskild
plats synes lämpligast.

Från vissa håll — t. ex. Arbetarnes bildningsförbund — har framförts tanken på en radikal
förändring av den såväl i gällande författning som i de sakkunnigas förslag gjorda
uppdelningen mellan två bibliotekstyper, kommunala eller som kommunala fungerande bibliotek
samt studiecirkel-(och andra förenings-)bibliotek med anslag efter helt olika grunder, och i
stället föreslagits ett jämställande av studiecirkelbiblioteken med folkbiblioteken utom i fråga
om maximum, som anses kunna hållas betydligt lägre för den förra typen. Mot denna
liberalare beräkningsgrund i fråga om anslagen till riksförbundens bibliotek kunna enligt
Överstyrelsens mening inga betänkligheter resas, om blott anslagsbestämmelserna avvägas så att
ett kvalificerat biblioteksarbete ej äventyras.

Någon garanti härför finnes emellertid ej, därest man, såsom från något håll ifrågasatts, utan
förändring låter de av de sakkunniga föreslagna bestämmelserna om statsanslagets utgående dels
som grundunderstöd, dels som tilläggsunderstöd för kvalificerade bibliotek gälla å ena sidan
för folkbiblioteket med filialer, å andra sidan för varje särskilt studiecirkelbibliotek (eller för
samtliga studiecirkelbibliotek inom en kommun tillhörande samma förbund). Då varje
bibliotek upp till 400 kronor utan vidare skulle erhålla lika stort statsanslag som ortsbidraget och
de skärpta fordringarna skulle inträda först över nämnda gräns, kan det befaras, att man på
ganska många håll för att lättast möjligt komma i åtnjutande av största tänkbara statsbidrag
splittrar biblioteksverksamheten i ett flertal småbibliotek även i kommuner, där eljest såväl det
praktiska behovet som sympatierna skulle tala för ett enda bibliotek eller bibliotekssystem.
Därtill skulle komma det premierande av en splittrad biblioteksorganisation i de större
kommunerna, som — enligt vad ovan framhållits — skulle ligga i bestämmelsen, att maximum
skulle gälla för varje bibliotek.

Överstyrelsen har för sin del sökt finna en form för anslagets utgående, som å ena sidan
ger lika anslagsmöjligheter åt olika biblioteksorganisationer men å andra sidan tillgodoser de
synnerligen viktiga synpunkter, som ligga till grund för förslaget om tilläggsanslag till vissa
bibliotek. Den mest rationella lösningen skulle enligt Överstyrelsens mening vinnas genom en
föreskrift, att för alla bibliotek gällde samma anslagsbestämmelser och att vid avvägandet av
det samlade statsanslaget inom en kommun hänsyn alltid toges till anslagen till samtliga
inom densamma verkande bibliotek. Av kommuner, där det samlade ortsbidraget (från
kommunen eller enskilda) till alla bibliotek av olika typer (egentliga folkbibliotek och
studiecirkelbibliotek) översteg ett visst belopp, borde i analogi med av de sakkunniga föreslagna principer
fordras ett kvalificerat biblioteksarbete i de särskilda biblioteken för att dessa skulle komma
i åtnjutande av högsta biblioteksanslag, och den gräns vid vilken ett kvalificerat
biblioteksarbete skulle fordras, skulle inträda på samma punkt, vare sig i kommunen funnes många
eller blott ett bibliotek eller bibliotekssystem. Maximum för statsanslaget måste av skäl, som
tidigare närmare utförts, avse kommunen i dess helhet.

Vid bedömandet av beloppet för det samlade maximum, som alltså borde fixeras per kommun,
utgår Överstyrelsen från de av de sakkunniga förordade speciella maxima: 10,000 kronor för
kommunalt bibliotek, 1,000 kronor för vartdera av de särskilda (för närvarande 4) riksförbundens

bibliotek; vartill komma understöden till mera kvalificerade studiecirklar, vilka endast begränsats
så till vida, som de ej finge överstiga 400 kr. för studiecirkel. Det för det kommunala
biblioteket beräknade maximibeloppet har vunnit allmän anslutning, dock under framhållande från ett
par håll med ledning av erfarenheterna från Danmark att det torde böra anses väl lagt tilltaget,
därest biblioteken även i de medelstora och större städerna skola kunna förväntas utvecklas till att
fylla de krav, som man i våra dagar har rätt att ställa på dem icke blott med hänsyn till den egna
kommunen utan även med hänsyn till den hjälp de skola lämna i kringliggande kommuner.
Också det av de sakkunniga beräknade beloppet för det särskilda riksförbundet har från ett
par håll, särskilt A. B. F., ansetts vara väl lagt tilltaget. Överstyrelsen har dock ansett sig
böra stanna vid ett sammanlagt maximibelopp av 15,000 kr., ett belopp, som kan anses
motsvara de av de sakkunniga föreslagna maximibestämmelserna i fråga om folkbibliotek och
riksförbundens bibliotek, på samma gång som det ger någon kompensation för det föreslagna
borttagandet av möjlighet till anslag till kvalificerade studiecirklar oberoende av övriga maxima.

Ett förverkligande av här angivna principer — införandet av bestämmelser som innebära
en gemensam beräkning av statsanslagets belopp för de olika biblioteken i kommunen samt
stipulerandet av ett för dem alla gemensamt maximum — varken behövde eller borde
medföra, att samtliga bibliotek i en kommun sökte anslag som en helhet eller överhuvudtaget att
något tvång lades på de särskilda i kommunen befintliga biblioteken. Vad de till riksförbund
anslutna biblioteken angår, skulle dessa allt fortfarande söka och erhålla sina statsanslag
genom respektive förbund, så att sambandet med detta kvarstode fullt obrutet.

Den enda nackdelen med en fullt genomförd enhetlighet i fråga om grunderna för
anslagets utgående i enlighet med här angivna principer ligger däri, att den måste medföra, att
anslagen för samtliga bibliotekstyper beviljas samtidigt, i stället för att de enligt
kommittéförslaget liksom för närvarande skulle inkomma och behandlas i två poster, särskilt för de
egentliga folkbiblioteken och särskilt för studiecirkelbiblioteken. En dylik samtidig behandling
måste givetvis för den ena av de båda huvudkategorierna av bibliotek medföra någon
försening av den tidpunkt, då anslagen kunna beviljas.

För att lösa denna svårighet kan man tänka sig den utvägen, att man visserligen utgår
från alldeles analoga bestämmelser för folkbibliotek och studiecirkelbibliotek enligt ovan
angivna principer, men särskiljer dessa båda bibliotekstyper från varandra, så att folkbiblioteket
jämte dess filialer samt de studiecirklar, som ej tillhöra riksförbund, vid statsanslagets
avvägande räknas tillsamman för sig, samtliga studiecirkelbiblioteken i alla riksförbund i en
kommun tillsamman för sig, men enligt likartade grunder, vilket gör det möjligt att behandla
ansökningarna vid olika tider.

Maximum måste även enligt detta alternativ, för att i en större kommun ej direkt och
kraftigt premiera en splittring, avse kommunen i dess helhet, dock med de modifikationer, som
betingas av nödvändigheten att tillse, att ett skäligt belopp står till förfogande för den
kategori av bibliotek, vars ansökningshandlingar senast granskas. Detta torde lättast kunna
vinnas genom en kompletterande föreskrift, att vardera bibliotekstypen intill en viss gräns erhåller
förmånsrätt. Gränsen borde i så fall för folkbiblioteket med filialer uppgå till det av
kommittén föreslagna beloppet 10,000 kronor, för studiecirkelbiblioteken tillsammans till 5,000
kronor. Det sistnämnda beloppet motsvarar, såsom förut nämnts, under nuvarande
förhållanden fullt ut de av de sakkunniga föreslagna maximibeloppen för de olika riksförbunden,
men tillgodoser på samma gång de önskemål, som ligga till grund för A. B. F:s yrkande om
höjande av maximet för det särskilda riksförbundet. Det torde nämligen sällan om ens
någonsin förekomma, att samtliga riksförbund i samma kommun ha kraftigt utvecklad
biblioteksverksamhet. Genom att på detta sätt fördela statsbidragsbeloppet vinnes, att till den
bibliotekskategori, vars ansökningar först granskas, omedelbart kan beviljas det belopp, vartill
bibliotekskategorien i fråga har förmånsrätt, varefter senare eventuellt tilläggsunderstöd i det
relativa fåtal fall, då dylikt skulle ifrågakomma, kan beviljas, sedan ansökningarna från

bibliotek av den andra kategorien granskats och det konstaterats att ytterligare belopp skulle vara
disponibelt.

I motsats mot det förut framförda alternativet, enligt vilket man vid fixerandet av statsunderstödets
procent skulle räkna hela kommunen under ett, skulle visserligen här föreslagna
bestämmelser i en hel del fall kunna genom högre statsanslag i någon mån premiera en
splittring så till vida, som kommuner, där biblioteksväsendet ordnades genom såväl folkbibliotek
som studiecirkelbibliotek, skulle något gynnas i jämförelse med dem, där man blått hade
endera bibliotekstypen. Av detta skäl skulle Överstyrelsen hellre för vinnande av full
jämställdhet hava förordat det tidigare av de ovan angivna alternativen. Av hänsyn till den
omförmälda omständigheten, att enligt senare alternativet en avsevärt snabbare behandling av
anslagen kan vinnas, vill Överstyrelsen emellertid stanna vid att i första hand förorda sistnämnda
alternativ och har också lagt det till grund för sitt förslag till författningsbestämmelser.

Accepterandet av här angivna principer har medfört en hel rad förändringar i de sakkunnigas
förslag till bestämmelser angående anslag till folkbibliotek. I fråga om de kommunala eller
som kommunala fungerande biblioteken har det därvid varit nödvändigt att göra vissa förändringar
med avseende på föreskrifterna om såväl grundunderstöd som tilläggsunderstöd för att
kunna vinna en i tillämpningen enkel regel, som skulle kunna gälla även för studiecirklarnas
bibliotek. I fråga om grundunderstödet har införts en i vissa bestämda procentsatser uttryckt
fallande skala, där de olika gränsvärdena valts så, att anslaget till de särskilda biblioteken
inom varje storleksgrupp skulle utgå med i genomsnitt samma belopp som enligt de
sakkunnigas förslag. För tilläggsunderstödets vidkommande har som följd härav också en
omredigering måst göras.

Grundunderstödet föreslås utgå intill 400 kronor med lika stort belopp som ortsbidraget,
d. v. s. det tillskott, som från annat håll än staten lämnas för bibliotekets utveckling och
vård under det år, för vilket statsbidraget begäres, samt utöver 400 kronor efter följande
fallande skala:


Ortsbidraget:              Statsbidraget:
401—600 kronor               90 % av ortsbidraget, dock minst 400 kronor.
601—800 kronor               80 % av ortsbidraget, dock minst 540 kronor.
801—1,500 kronor             70 % av ortsbidraget, dock minst 640 kronor.
1,501—4,000 kronor           60 % av ortsbidraget, dock minst 1,050 kronor.
över 4,000 kronor            50 % av ortsbidraget, dock minst 2,400 kronor.

Tilläggsunderstöd för läsrum och handboksamling skulle utgå med högst hälften av det
belopp, varmed ortsbidraget överskjuter grundunderstödet, tilläggsunderstödet för avlöning till
egentlig bibliotekspersonal med högst hälften av det belopp, varmed ortsbidraget överskjuter
grundunderstödet  och med högst en tredjedel av den till dylik personal utgående ersättningen.

De detaljerade bestämmelserna om statsanslag till studiecirkelbiblioteken i sakkunnigas
förslag ha på detta sätt i stort sett kunnat ersättas med generella hänvisningar till motsvarande
bestämmelser för de kommunala folkbiblioteken

Till grund för bestämmandet av det statsunderstöd, som skulle utgå till ett riksförbund för
studiecirkelverksamhet för den verksamhet, som bedrives av till detsamma anslutna bibliotek,
skulle läggas en beräkning av det statsunderstöd, vartill varje särskilt till förbundet anslutet
bibliotek skulle vara berättigat,

Därvid skulle dock iakttagas, att som ortsbidrag liksom hittills skulle räknas det belopp, som
under närmast föregående arbetsår av andra än statsmedel använts för biblioteksändamål: att till
grund för bestämmandet av den procentsats, efter vilken statens grundunderstöd till varje särskilt
bibliotek skulle beräknas, skulle läggas det sammanlagda ortsbidraget till samtliga bibliotek inom
vederbörande kommun, som äro anslutna till statsunderstödda riksförbund av ovan angivna


beskaffenhet; samt att tilläggsunderstöd skulle utgå endast i den mån varje särskilt bibliotek
skulle vara därtill berättigat.

Understöd till fristående studiecirklar skulle utgå endast för så vitt studiecirkelns ansökan
inlämnas genom styrelsen för det kommunala eller som kommunalt fungerande folkbiblioteket i
vederbörande kommun eller för landsbiblioteket i kommuner, där dylikt finnes upprättat, och
om studiecirkeln vid slutet av arbetsåret överlämnade till det bibliotek, vars styrelse förmedlat
dess ansökan, såväl de böcker, som under året inköpts för dess egna medel, som dem, den
erhållit i statsbidrag. Studiecirkel, som ansökte genom det kommunala eller som kommunalt
fungerande folkbiblioteket skulle åtnjuta statsunderstöd som en del av detta och efter de
regler, som funnes föreskrivna rörande det kommunala folkbiblioteket. Studiecirkel, som
ansökte genom ett landsbibliotek, skulle erhålla i statsbidrag högst lika stort belopp, som
cirkeln närmast föregående arbetsår av egna medel använt till inköp och inbindning av böcker.

Föreskriften om anslag till föreningsbibliotek utan anslutning till riksförbund har kunnat
slopas, och i stället har gjorts ett förtydligande tillägg, som bestämt säger ifrån att anslag efter
villkoren för kommunalt eller som kommunalt fungerande bibliotek också kan erhållas av en
under gemensam styrelse stående sammanslutning av ett kommunalt och ett eller flera
föreningsbibliotek.

Alla maximibestämmelser för de särskilda biblioteken ha slopats och ersatts med en
gemensam maximiföreskrift för hela kommunen enligt ovan angivna principer.

Oberoende av de förändringar som överstyrelsen sålunda föreslagit i samband med den
ifrågasatta principiella omläggningen av grunderna för statsanslagets utgående har i förslaget till
författning införts ett antal smärre ändringar, i regel på grund av kritik, som i de inkomna
yttrandena framställts mot vissa punkter i kommitterades förslag.

Överstyrelsen har föreslagit att alla bibliotek med över 400 kr. statsanslag skola erhålla hela
statsanslaget kontant.

De sakkunnigas förslag om skapandet av centralbibliotek med skyldighet att supplera de
lokala bibliotekens arbete inom ett större område tillstyrkes livligt av Överstyrelsen, då en
centralbiblioteksorganisation torde innebära det enda rationella sättet att lösa den rena
landsbygdens och de mindre samhällenas behov av litteratur till tjänst för de mera studieintresserade.

Den föreslagna inspektionen genom på biblioteksområdet sakkunniga inspektörer säges
utgöra ett viktigt led i kommitterades förslag, främst genom den instruktionsverksamhet, som blir
den betydelsefullaste sidan av dessa inspektörers arbete. Överstyrelsen har emellertid föreslagit
bibehållande av inspektionsskyldighet även för folkskolinspektör i fråga om folkbibliotek
inrymda i skolhus.

I fråga om statsbidragsansökningarna har Överstyrelsen som sin mening uttalat, att vid ett
kommande fastställande av de bilagor, som skola fogas till statsbidragsansökningarna, i
möjligaste mån förenklade föreskrifter och formulär böra införas för vinnande av lättnad för
biblioteken samt möjlighet till en snabbare handläggning av ansökningarna.

II. Skolbiblioteken.

Överstyrelsen framlägger förslag till ändrade bestämmelser även för anslag till skolbiblioteken,
en fråga som de sakkunniga lämnat å sido med hänvisning till att en dylik utredning
lämpligen borde ske genom Överstyrelsen. Det understrykes starkt, att ett någorlunda
välförsett skolbibliotek är en viktig och nödvändig förutsättning för att man skall kunna i
undervisningen införa den självverksamhet, som står som ett önskemål i våra dagars undervisning.

Överstyrelsen föreslår en höjning av de nu utgående allt för låga maximianslagen. För
bibliotek vid högre folkskola, kommunal mellanskola, folkhögskola, småskoleseminarium,
lärlingsskola o. s. v. begäres en ökning av maximum från 150 till 300 kr. Vad angår anslagen

till skoldistrikten för bibliotek vid folk- och fortsättningsskolor bör enligt Överstyrelsens
mening ett betydligt högre anslagsmaximum fixeras av hänsyn till de större skoldistrikten med ett
stort antal skolor och ända upp till flera tusen barn. Skäl skulle kunna tala för att i likhet
med vad som skett i Danmark föreslå att maximigränsen måtte sättas vid 2,000 kr.
Överstyrelsen har dock ansett sig böra stanna vid ett belopp av 1,000 kr. per skoldistrikt.

Vad skoldistrikten beträffar föreslås liksom i fråga om folkbibliotek med ett statsbidrag om
över 400 kr. en uppdelning av statsunderstödet i ett grundunderstöd och två tilläggsunderstöd,
av vilka senare det ena skulle avse läsrum resp. handboksamling, det andra avlöning åt egentlig
bibliotekspersonal. Överstyrelsen föreslår, att bestämmelserna för folkbibliotek i stort sett
oförändrade skulle gälla även för skolbibliotekens vidkommande. I ett avseende anser dock
Överstyrelsen att man bör lindra villkoren för tilläggsunderstöden för ett skolbibliotek. Om det
kommunala eller som kommunalt fungerande folkbiblioteket i kommunen uppfyller villkoren
för tilläggsunderstöd för handboksamling, resp. läsrum och om detta bibliotek inrymmer en
efter skolans behov avpassad handboksamling, som är lätt tillgänglig under undervisningstiden,
t. ex. om folkbiblioteket är uppställt i skolhuset och om en folkskollärare är bibliotekarie för
detsamma, bör villkoret kunna anses uppfyllt för att tilläggsunderstöd för handboksamling, resp.
läsrum skall få utgå även till skolbiblioteket.

Det önskemål, som från vissa håll framkommit om statsbidrag till en för lärarna avsedd
handboksamling, anses kunna tillgodoses i den form, att en mindre del av bokanslaget får
användas till anskaffning av litteratur, som kan vara till hjälp för lärarna vid undervisningen.

Vidare föreslår Överstyrelsen, att bland de statsanslagsberättigade skolbiblioteken inskjutes
en ny kategori, bibliotek vid uppfostringsanstalter för vanartade och i sedligt avseende
försummade barn, med högst 300 kr. i statsanslag.

Något förslag om obligatoriska skolbibliotek framlägges på grund av frågans vittutseende
beskaffenhet ej, trots de starka skäl, som skulle kunna tala härför.

III. Föreläsningsverksamheten.

Överstyrelsen tillstyrker, att anslaget till föreläsningsverksamheten, som f. n. utgår med starkt
reducerat belopp på grund av anslagets natur av förslagsanslag, i stället skall bli
reservationsanslag. De sakkunniga ha i fråga om de lokala anstalterna föreslagit en rad principiella
nyheter: en »resekostnadsfördelning» samt i samband härmed landets uppdelning mellan olika
centralbyråer i bestämda distrikt, statsanslagens utbetalande till centralbyråerna och ej till de
lokala anstalterna, gynnsammare statsanslagsvillkor i vissa fall för musik, sång, uppläsning samt
med film illustrerade föreläsningar, fixerandet av föreläsarhonoraren genom Överstyrelsen samt
eventuellt föreläsarnas fördelande på två arvodesklasser. Överstyrelsen, som anser att ett
förverkligande av föreliggande förslag skulle leda till en komplicerad apparat samt ökade
kostnader, förordar i stället ett bibehållande i stort sett av nuvarande bestämmelser, men påyrkar för
vinnande av det med »resekostnadsfördelningen» åsyftade målet — jämnare fördelade
föreläsningskostnader, så att ej de kommuner, som ligga långt från landets kulturcentra, bli
missgynnade — en höjning av de f. n. utgående bidragen för resekostnader till anstalter i avlägset
liggande och ekonomiskt mindre bärkraftiga orter, så att de skulle utgå med högst 3/4 av det
belopp, varmed resekostnaden överstiger 4 kr. (i st. f. nu högst 1/2 av det belopp, varmed
kostnaden överstiger 8 kr.).

I fråga om förteckningarna över föreläsare föreslås att de skola utges av centralbyråerna men
i vad angår av Överstyrelsen antagna byråer underkastas Överstyrelsens granskning.

Överstyrelsen föreslår, att nu gällande förbud mot »politiska och religiösa strider och
förhandlingar vid föreläsningarna eller undervisningen» skall bibehållas men förses med ett
förklarande tillägg, att härmed ej uteslutas föreläsningar rörande politiska och religiösa frågor, för
så vitt de ha rent saklig karaktär och ej äro agitatoriskt hållna.

För de s. k. flyttande folkhögskolekurserna, av Överstyrelsen kallade folkbildningskurser, ha
de sakkunniga för att underlätta lärarfrågans lösning föreslagit särskilda bestämmelser gående
ut på en närmare anknytning till de fasta folkhögskolorna. Också Överstyrelsen förklarar en
dylik samverkan i hög grad önskvärd, men föreslår åtskilliga ändringar i fråga om förslagets
praktiska utformning.

I fråga om av folkbildningskursföreningar anställda lärare avstyrkes förslaget om rätt till
delaktighet i den för folkhögskolans lärare avsedda pensionsanstalten, så länge som hithörande
föreningar ännu ej vunnit någon större stabilitet.

Några särskilda bestämmelser om rätt för folkhögskolorna att anställa ordinarie lärare, som
ha till uppgift att vid sidan av undervisning i skolan leda flyttande kurser, anses ej behövliga,
då Överstyrelsen redan har rätt att medgiva anställande av ökat antal lärare vid folkhögskola.
Däremot föreslås vissa tillägg i gällande folkhögskoleförfattningar, som gå ut på att
undervisning vid folkbildningskurser i olika avseenden skall jämställas med undervisning vid
folkhögskola, dock så att i fråga om behörighet till föreståndarbefattning av de tre års tjänstgöring
vid folkhögskola som fordras blott ett kan utbytas mot tjänstgöring vid kurser.

I fråga om beloppet av statsanslaget till dessa kurser föreslås att det skall utgå för arvode i
elementära ämnen med 1/4 och för alla övriga utgifter med hälften av kostnaderna. Intet
maximum föreslås för den särskilda föreningen, utan ett sammanlagt maximum av 25,000 kr.
för samtliga folkbildningskurser.

Med avseende på undervisningen vid folkbildningskurser föreslås, att den skall omfatta minst 3
veckor om minst 10 undervisningstimmar i veckan, om ej särskilda skäl tala för kortare tid.
Minst 10 timmar därav skulle upptagas av föreläsningar.

IV. Studiecirkelverksamheten.

De sakkunniga ha föreslagit, att studiecirkelverksamheten skall understödjas — utom genom
de f. n, utgående anslagan till studiecirkelbiblioteken samt riksförbundens organisationskostnader
— även genom anslag till lärararvoden. Överstyrelsen, som anser det vara av synnerligen
stor betydelse att det intresse för planmässigt studiearbete, som spåras på många håll inom
studiecirkelrörelsen, understödjes av staten kraftigare och mera direkt än hittills, tillstyrker
förslaget med vissa modifikationer. Överstyrelsen tillstyrker därvid förslaget om anslag med 1/4 av
lärararvodet för elementära ämnen, föreslår en minskning i fråga om anslag för främmande
språk från 2/3 till 1/2 av lärararvodet, men å andra sidan en uppflyttning till denna grupp av
undervisning i svenska språket med uppsatsskrivning samt tillstyrker förslaget om anslag med
2/3 av lärararvodet för kombinerade föreläsnings- och studiecirkelkurser samt s. k.
universitetscirklar. Med hänsyn till möjligheten att räkna med lägre genomsnittsarvoden för lärare än de
sakkunniga utgått från föreslås en sänkning av maximet för kurs i elementära ämnen till 30
kr., för kurs i främmande språk samt i svenska språket med uppsatsskrivning till 120 kr.

V. Universitetens folkbildningsavdelningar.

Överstyrelsen understryker starkt betydelsen av att folkbildningsarbetet i sina mest utvecklade
former knytes nära till universitet och högskolor och tillstyrker därvid förslaget om särskilda
universitetens folkbildningsavdelningar. Från universitetshåll ha i fråga om dessas organisation
föreslagits vissa ändringar i de sakkunnigas förslag. Bl. a. har föreslagits en utökning av
antalet universitetsrepresentanter i dessa avdelningar, ett förslag som Överstyrelsen tillstyrkt. I
fråga om den ställning, som folkbildningsrepresentanterna i universitetens folkbildningsavdelningar
skulle intaga, har från universitetshåll bestämt motstånd rests mot att de skulle bli
verkliga medlemmar i avdelningarna och i stället föreslagits, att de skulle bilda en rådgivande nämnd.
Överstyrelsen förklarar sig anse att beaktansvärda skäl tala för de sakkunnigas förslag på denna

punkt. Det skulle vara av värde att på detta sätt vinna en garanti för att i avdelningarnas
samtliga förhandlingar och beslut och ej blott vid det allmänna planläggandet av arbetet
deltoge särskilda folkbildningsrepresentanter, hos vilka man med säkerhet kunde påräkna en nära
förtrogenhet med det praktiska folkbildningsarbetets ställning och behov. Med hänsyn till det
kraftiga motstånd, som förslaget på denna punkt mött från universitetshåll, och då även den
av universiteten anvisade anordningen synts innebära en viss garanti för att nu berörda
synpunkt får komma till sin rätt, har Överstyrelsen emellertid ej ansett sig böra bestämt fasthålla vid
det av de sakkunniga framställda önskemålet.

VI. Skolöverstyrelsen.

Också i fråga om den av de sakkunniga föreslagna ökningen av arbetskrafterna inom
Skolöverstyrelsen föreslår Överstyrelsen vissa ändringar. Beträffande förste bibliotekskonsulenten
föreslås hans placering i tjugonde lönegraden. Angående den av de sakkunniga föreslagna
konsulenten för föreläsningar, studiecirklar och nykterhetsundervisning ställer sig Överstyrelsen
avvisande mot förslaget att sammanslå de tre angivna arbetsuppgifterna. Alldeles bestämt hävdas,
att konsulentverksamheten för nykterhetsundervisningen kräver speciella förutsättningar och att
för detta ändamål ett särskilt arvodesbelopp liksom hittills bör ställas till Överstyrelsens
förfogande. Överstyrelsen känner sig emellertid ej heller övertygad om lämpligheten att under alla
förhållanden kombinera handläggningen av ärenden angående föreläsnings- och studiecirkelarbete
hos en och samma person utan föreslår även härvidlag särskilda arvodesbelopp, givetvis med
rätt för Överstyrelsen att, om så skulle finnas lämpligt, sammanföra två eller flera uppgifter på
samma person.

VII. Kostnadsberäkning.

I sin kostnadsberäkning kommer Överstyrelsen till det resultatet, att ett förverkligande av
föreliggande förslag skulle innebära en årskostnad om c:a 1,818,000 kronor mot f. n. för
motsvarande ändamål c:a 872,000 kr. Av ökningen skulle c:a 420,000 kr. falla på folkbiblioteksväsendet
(inkl. studiecirkel- och skolbibliotek), 324,000 kr. på föreläsningsverksamheten, 163,000
kr. på studiecirkelverksamheten, 27,000 kr. på universitetens folkbildningsavdelningar, 10,000
kr. på Skolöverstyrelsen samt 2,000 kr. på konferenser mellan de centrala organen för
folkbildningsarbetet.



EN BIBLIOTEKSHANDBOK.
Ahlstedt, Jan H., Handledning i biblioteksteknik. Bv. 1923. 113 s. 6:—.

Titeln på ovanstående handbok av seminarielektor Ahlstedt i Karlstad måste
anses missvisande, i det att arbetet helt ägnats åt klassifikation och katalogisering
(om man undantar några sidor om bokutlåning), under det att övriga bibliotekstekniska
problem ej alis vidröras.

Vad först framställningen av klassifikationen beträffar bygger den helt på det
av Sveriges allmänna biblioteksförening i dess handboksserie utgivna systemet,
vilket av förf. återgives i ett ganska utförligt utdrag med en del resonerande
förklaringar och med de särskilda underavdelningarna exemplifierade av boktitlar.

Förf. har avsett att lägga systemet till rätta för de mindre biblioteken. Och
otvivelaktigt skulle en elementärare vägledning än den som kunnat lämnas i
Sveriges allmänna biblioteksförenings mycket koncentrerade handbok kunna ha en
uppgift att fylla, men det måste bestämt sägas ifrån, att den ej fylles genom en
framställning av den art som lektor Ahlstedt lämnar.

Mera i förbigående må först anmärkas, att författarens uppfattning om hur långt
man bör gå i uppdelning av ett bokbestånd om högst 10,000 band på en del
punkter förefaller ganska disputabel. Så står man tämligen frågande inför t. ex.
följande motivering för en långt gående uppdelning av matematiken:

»Som matematiken är formellt den mest utvecklade vetenskapen, skall varje bibliotek, även
det för den stora allmänheten avsedda lånebiblioteket, göra bäst, om det systematiserar och
signerar sitt bokbestånd med hänsyn till matematikens strängt fixerade discipliner. Men då
skola säkerligen samtliga de anförda underavdelningarna [icke mindre än sju] komma till användning.»

Vidare ha en del av de böcker, som användas som exemplifiering, felsignerats;
så påträffar man t. ex. den för nybörjare vanliga, men i en lärobok missprydande
signeringen Ad för Årskatalog för svenska bokhandeln, vilken alltså placerats på
avdelningen Bokhandel i stället för på Bibliografi. — Huruvida nyttan över huvud
taget är så stor med dessa boktitlar — endast en för varje avdelning — är kanske
också något tveksamt. Det kan ju bära bli fråga om enkla typiska exempel, och
svårigheterna inställa sig först vid litet mer komplicerade fall. Men någon
ledning kunna de ju alltid ge. Vill man emellertid skaffa sig en verklig övning i
klassifikation med det nya svenska systemet, kan man bäst göra det med hjälp av
den nyligen utkomna Grundkatalog 2, där arbetena i detalj äro klassificerade efter
detta.

Ganska onödiga och föga givande äro författarens utredningar under varje
huvudavdelning om vederbörande ämnes betydelse. Vad har man för glädje, när man
önskar hjälp vid pedagogiska arbetens signering, av att bli upplyst om att intresset
för uppfostran och undervisning vuxit sig allt bredare och starkare århundrade
från århundrade och att man fick ett påtagligt uttryck för detta, då universitetet
i våra dagar upptog även detta ämne bland de vetenskaper, som det skyddar och
vårdar eller av denna tirad om arkeologien:

»Man kan med största skäl räkna den moderna arkeologien till de älskade och odlade
vetenskaperna. Fornforskarna ha genom epokgörande utgrävningar under de senaste decennierna
bragt berömda städer och vördnadsbjudande tempel i dagen. Man behöver här nämna blott de
mest bekanta kulturcentra, nämligen ett Aten och ett Rom, ett Tebe och ett Kartago, ett Assur
och ett Babel. Överallt har den moderna arkeologien låtit historiens ljus falla över årtusende
efter årtusende. Varje bibliotek, stort eller litet, måste därför sätta som sitt mål att förvärva en
rik utvald litteratur på detta område.»

Till detta kommer att systemet i många fall återgivits på ett mycket suddigt
sätt. En sådan sak t. ex. som den s. k. utbrytningen — att man i ett flertal fall
i stället för att ge en uttömmande uppdelning nöjt sig med att välja ut en eller
ett par underavdelningar — upptas helt plötsligt och omotiverat till behandling på
avdelningen historia, i stället för att den borde ha omtalats inledningsvis, då
saken gäller genomgående för hela systemet. På samma sätt behandlas de s. k.
parentessignaturerna först på avdelning L. En synnerligen dålig vägledning
lämnas av följande uttalande på avdelningen historia:

»Vidare förtjänar det att beaktas, att man kan tillämpa på historien det bekanta ordstävet:
'Kärt barn har många namn.' Det finns nämligen dogmhistoria och psalmhistoria, lokalhistoria

och släkthistoria, författningshistoria och rättshistoria, biblisk historia och ekonomisk historia,
bokens historia och pressens historia, uppfinningarnas historia och upptäckternas historia o. s. v.»

Innebär det något dunkla yttrandet en anvisning att placera allt detta på
historia, eller är meningen den rakt motsatta?

Något av det mest betänkliga är författarens — visserligen »i förbigående»
framförda, det skall erkännas — förslag om

»en åtskillnad mellan arbeten på modersmålet och arbeten i översättning inom vilken
avdelning som helst uti systemet. Sålunda skulle man signera 'Kommentar till Romarebrevet af
F. Godet' Ccej, varvid Cc betecknar exegetik och ej översättning från franska . . . eller 'Till
sinnessjukas anhöriga. Råd i brevform av W. H. Becker' Vegef, varvid Veg innebär
sinnessjukdomar och ef översättning från tyska.

Om man tillämpade denna språkliga indelningsgrund på hela bibliotekets bokbestånd, så
finge man i verkligheten tvenne skilda litteraturgrupper, nämligen å ena sidan alla arbeten på
de olika originalspråken och å andra sidan alla verk i den svenska översättningen. Den logiska
konsekvensen(!) fordrar visserligen detta, men det torde dock vara tvivelaktigt, huruvida man
skall slå in på denna väg, som systemet omedelbart öppnar(?)»

Vad är det nu över huvud taget för en idé att tänka sig facklitteraturen uppdelad
efter språk, och hur tänker sig egentligen förf. saken arrangerad? Beteckningarna
ej, ei etc. äro utan vidare lånade från avdelningen skönlitteratur, där den
språkliga indelningen är den primära och ej kolliderar med någon annan. Men hur
kan man komma med ett sådant förslag som att man överallt i systemet — där
samma bokstäver ofta tagas i anspråk för helt andra ändamål — skulle göra en
språklig uppdelning enligt denna metod? På avdelningen Cc finnes t. ex. i det
fullständiga systemet en underavdelning Cce = Biblisk arkeologi. Förf. synes
emellertid helt obekymrad vid tanken — eller har han alis inte tänkt därpå —
att man inte på samma gång kan låta Cce betyda å ena sidan Biblisk arkeologi,
å andra sidan Exegetik och bibellitteratur i svensk översättning. Det är visserligen
sant, att förf. själv inte upptagit avdelningen Cce i sitt urval, men det är ju en
händelse och vållar ingen skillnad med avseende på hela anordningens outförbarhet.

Sina utredningar om klassifikationen slutar förf. med följande »stora huvudregler»:

»1. Varje bok, som har ett likartat eller homogent innehåll, sätter man på respektive
specialavdelning.
2. Varje bok som har ett olikartat eller heterogent innehåll, sätter man på respektive
huvudavdelning.
3. Varje bok, som har så att säga ett motsatt eller inkommensurabelt innehåll, sätter man
på underavdelningen Bb (Samlingsverk).»

Detta är, må man säga, att tillkrångla en sak, som jämförelsevis enkelt kan
uttryckas på följande sätt. Ett arbete, som hör in under två underavdelningar av
samma huvudavdelning i systemet, placeras på närmast högre gemensamma
avdelning, t. ex. ett arbete behandlande både finska och lapska på avdelningen
uralaltaiska språk, till vilken både finska och lapska höra. Blir det fråga om två av
systemets huvudavdelningar, t. ex. placeringen av ett arbete av både religiöst och
filosofiskt innehåll, väljer man avdelningen Bb. — Klassifikationssystem äro icke
något annat än praktiska arbetsredskap, och man kommer längst genom att i all
enkelhet behandla dem som sådana utan några spetsfundiga resonnemang om
böckerna kunna anses ha ett »heterogent» eller »inkommensurabelt» innehåll, vad
som nu över huvud taget kan ligga i dessa termer.

Kommer man så till avdelningen om katalogisering, synes förf. här i huvudsak
ha byggt på den framställning, som brukar lämnas vid de av staten understödda

bibliotekskurserna. Dock har han gjort saken mycket enkel för sig genom att helt
utelämna den svåra s. k. ämneskatologiseringen (termen ämnesord användes
visserligen av förf. men för helt annat ändamål än det i svensk bibliotekslitteratur
vedertagna). Likaså lämnar han institutionskatalogiseringen åt sitt öde, ty de få
rader han offrar på denna, giva ej minsta ledning.Av tryckta katalogregler avsedda för folk- och skolbibliotek finnes f. n. icke annat än
mycket kortfattade framställningar, t. ex. i Bibliotek, deras betydelse och skötsel (Norstedt 1924,
pris 1:75 kr.). Emellertid förberedes inom Sveriges allmänna biblioteksförening katalogregler
för folkbibliotekens räkning, och dessa väntas utkomma under loppet av 1925.

Men fastän alltså endast de enklare sakerna stå kvar, är framställningen så full
av felaktigheter, att en detaljkritik inte mycket lönar sig. Här kan endast bli
fråga om några stickprov ur högen.

En mycket underbar utredning, som bör kunna sätta myror i huvudet på vern
som helst, har förf. av vad han kallar ämnesord eller stickord. Efter de
allmänna reglerna om anonymkatalogisering finner man en avdelning om
katologisering av tidskrifter. Dessa indelas i: a. Periodiska tidskrifter, b. Tillfälliga
tidskrifter (vad förf. kallar »konjunkturskrifter»). I detta sammanhang — om man nu alls
kan använda detta ord — kommer som en högst oväntad avdelning c.
Ämneskorten (»stickord»). Härunder uttalar nu förf. följande:

»Men det återstår att till sist behandla ämneskorten, som bilda det tredje slaget av
huvudkorten i den alfabetiska fÖTfattarkatalogen. Dessa kort utskrivas till en mycket olikartad och
omfattande litteratur, som man icke kan hänföra till någon av de föregående litteraturgrenarna.
Det finns som bekant nationella föreningar och internationella sällskap, debatterande möten och
lagstiftande församlingar, kontrollerande myndigheter och överordnade ämbetsverk, vilka alla i
sin stad författa och utgiva stora, tjocka volymer, som innehålla än berättelser och
betänkanden, än förslag och lagar, än utlåtanden och utredningar. — Det är naturligt, att de moderna
för den stora allmänheten avsedda biblioteken förvärva och besitta i större eller mindre
omfattning även detta slags litteratur. Men då dessa litteraturalster skola införlivas med det allmänna
bokbeståndet och katalogiseras enligt det använda systemet, kan man bruka som ordningsord
antingen det första ordet i namnet på den ifrågavarande korporationen eller det första ordet i
titeln på det föreliggande arbetet. Man bör i varje bibliotek träffa ett bestämt val mellan dessa
båda olika tillvägagångssätt. Det kan vara en ren smakfråga, vilketdera alternativet man helst
väljer.»

Så får man veta att »stickordet» i »Acta matematica» är Acta samt att stickordet
ibland inte står först men att man då bör bryta ut det och skriva t. ex.
Berättelse, Kungl. Överstyrelsens för rikets allmänna läroverk underdåniga b. om dess
verksamhet. Dessa exempel ge vid handen, att här torde föreligga några reminiscenser
från den kända motsättningen i fråga om anonym katalogisering (på första
ordet eller på första substantivet), som förf. egendomligt nog infört just i detta
sammanhang i stället för att låta den avse all anonym litteratur. Med
»ämneskort» i gängse bemärkelse har det hela tydligen ingenting att skaffa.

Även framställningen av katalogiseringen belamras med en massa ovidkommande
reflexioner. På tal om hänvisningskort från författarnamn till en series namn
uttalar sig förf. t. ex. på följande sätt:

»Det är ett allt mera och mera framträdande drag i den moderna litteraturen, att de enskilda
skriftställarna försvinna i de stora författarföreningarna och de olika författarna uppgå i de
sammanhållna serieverken. Ja, det ser ut, som om de allmänna socialiseringssträvandena bestämde
även 'den litterära produktionen'. De synliga vinsterna därav äro än lätt kåserande skildringar,
än populärt hållna framställningar, än rent vetenskapliga utredningar. Ur hela denna rika litterära
produktion framkomma 'Folkbibliotek' och 'Folkskrifter', 'Ungdomsbibliotek' och
'Ungdomsböcker', 'I vår tids lifsfrågor' och 'Ur vår tids forskning'. Det är ju helt naturligt, att denna
omväxlande litteratur skall strömma rikligen in i alla bibliotek, både små och stora.»


Frågan om katalogiseringen av gifta kvinnors arbeten inleder han med
följande ord:

»Som man kan förutsätta, att de allra flesta bibliotek komma att förvärva även av kvinnor
författade arbeten, måste man också observera denna numera rika litteratur. Men det är allom
väl bekant, att det är många av dessa författarinnor, som kunna uppvisa en litterär verksamhet,
vilken de börjat redan såsom ogifta och fortsatt sedan såsom gifta.»

Och katalogregler om signaturens behandling får följande exemplifiering:

»Ur den stora mängden svenska signaturer väljas signaturerna Rbg och O—l. Under dessa
båda signaturer dölja sig tvenne bekanta personer från Upsala, nämligen under den förra den
världsberömde professor S. Ribbing och under den senare den mångomtalade konditor Erik
Anderson-Ofvandahl. Såväl den grundlärde professorns arbeten som den sällsamme konditorns
böcker kunna katalogiseras lämpligen på följande sätt: [Ribbing, S]: Grundlinier till
Anthropologien af Rbg [sign.] 2 uppl. Ups. 1863 och [Anderson-Ofvandahl, Erik]: Blick och tanke.
Fostrande teckningar af O—l [sign.]. Ups. 1901.»

Den korta avdelningen om bokutlåning rekommenderar ett system, som visar,
att förf. helt förbisett de speciella krav på ett sådant som sammanhänga med
folkbibliotekens korta låneterminer. Flera misstag ha även insmugit sig i de
formulär för statsbidragsansökningar o. s. v., varmed boken inledes.

Allt som allt torde man icke begå någon orättvisa, om man konstaterar, att det
som är användbart i lektor Ahlstedts arbete är det han tagit från annat håll,
under det att vad han själv tillagt mera sällan kan användas. Hans stil är
omständig och suddig, och lämpar sig ovanligt litet för en framställning av denna art,
där exakthet och pedagogisk klarhet äro kardinaldygderna. Alltså ett arbete, som,
om det än vittnar om ett lovvärt intresse för bibliotekssaken, icke lämpar sig
att inköpas av biblioteken. Greta Linder.



<chapter name="Sveriges allmänna biblioteksförenings
klassifikationssystem inför Tysk kritik.">
SVERIGES ALLMÄNNA BIBLIOTEKSFÖRENINGS
KLASSIFIKATIONSSYSTEM INFÖR TYSK KRITIK.
Det av Sveriges allmännabiblioteksförening utgivna klassifikationssystem, som även tillämpas
i denna tidskrift, har i de tyska vetenskapliga bibliotekens specialorgan, Zentralblatt für
Bibliothekswesen, gjorts till föremål för en synnerligen ingående recension av bibliotekarie H. Füchsel,
Göttingen.

D:r F. uttalar inledningsvis sin tillfredsställelse över att man i Sverige byggt på äldre svensk
praxis i st. f. att ansluta sig till det Deweyska systemet, som trots all sin strävan efter
internationalitet »dock faktiskt alltid ser världen under amerikansk synvinkel».

I fråga om de i det svenska systemet valda huvudavdelningarna konstaterar recensenten, att
ordningsföljden mellan de särskilda avdelningarna ansluter sig till svensk tradition och därför
ej bör bli föremål för kritik, men ställer sig däremot på vissa punkter avvisande mot valet av
huvudavdelningar. Han ogillar sammanförandet av all naturvetenskap till en gemensam
huvudavdelning, varvid det alldeles särskilt anmärkes, att mekanik, fysik och kemi ej ens fått egna
underavdelningar av första graden utan tillsammans bilda en dylik underavdelning och blott vid
ännu längre gående uppdelning särskiljas. A andra sidan hade det enligt d:r F:s mening varit
lämpligare att sammanföra de i systemet fristående avdelningarna, språkvetenskap,
litteraturvetenskap och skönlitteratur till en enda huvudavdelning, liksom han anser att arkeologi,
biografi och krigsväsen ej bort bilda särskilda huvudavdelningar utan behandlas som appendix till


närgränsande vetenskaper. Med anledning av dessa anmärkningar må följande anföras. Orsaken till
att i systemet samtliga naturvetenskaper sammanförts till en enda huvudavdelning är främst den
ej obetydliga litteratur som föreligger berörande alla eller flera naturvetenskapliga discipliner, ej
minst på det populärvetenskapliga området. Eftersom denna litteratur ej gärna kan föras till
polygrafer, skulle man, därest var och en av naturvetenskaperna fått sin huvudavdelning, därtill
behövt ytterligare en avdelning, Naturvetenskap: allmän, en anordning som emellertid ur
systemsynpunkt ej förefallit tilltalande och är utan motstycke på andra punkter i systemet. Det kan
måhända vara av ett visst intresse att påpeka, att även de svenska vetenskapliga bibliotekens
accessionskatalog har en gemensam avdelning för all naturvetenskap och att däri allmän
naturvetenskap sista åren varit den näst största av naturvetenskapens underavdelningar. Härtill kommer
det praktiska skälet att det för de minsta folkbiblioteken med deras ringa naturvetenskapliga
bokbestånd innebär en betydande fördel att slippa de 7—8 huvudavdelningar, som skulle
tillkommit, därest det av recensenten förordade alternativet valts. F. ö. skulle de 28 bokstäverna ej
ha räckt till för huvudavdelningarna utan att man borttagit andra avdelningar, och i alla
händelser skulle man behövt anlita de som signaturer mindre lämpliga bokstäverna A, Ä och Ö.

Orsaken till att mekanik, fysik och kemi rentav sammanförts i en gemensam underavdelning
är den förskjutning, som de sista årens utveckling inom hithörande vetenskaper medfört,
som fått till följd att en relativt stor del av den nyutkommande litteraturen står på gränsen
mellan de förut från varandra relativt skarpt skilda vetenskaperna fysik och kemi och måste
rubriceras som fysikalisk kemi.

För åtskiljandet av skönlitteratur, litteraturhistoria och språkvetenskap torde kunna anföras
ej blott hänsyn till äldre praxis (de vetenskapliga bibliotekens accessionskatalog har samma
uppdelning) utan framför allt synnerligen viktiga praktiska skäl. Att alldeles särskilt skönlitteraturen
erhåller sin egen avdelning, framför allt i ett klassifikationssystem som åsyftar att kunna användas
i folkbibliotek, där en så stor del av bokbeståndet och de utlånade arbetena faller på denna
avdelning, torde av många skäl vara motiverat, bl. a. av hänsyn till önskvärdheten att undvika
onödigt långa signaturer för den allra mest utlånade litteraturen och att man i
utlåningsstatistiken bekvämt skall kunna utsöndra denna avdelning o. s. v.

Likaså torde alldeles speciella praktiska skäl tala för att biografien bildar en egen avdelning
och ej anknytes till historien, speciellt med den vidsträckta omfattning som avdelningen biografi
i det svenska klassifikationssystemet erhållit, såsom omfattande arbeten på så gott som alla
litteraturområden behandlande en särskild person och hans verksamhet av vad art den vara må.
Samtidigt gör den speciella anordning som måste rekommenderas för biografi över särskild
person (katalogisering på den biograferades namn i st. f. författarnamn) att även de allra minsta
biblioteken behöva huvudavdelningen biografi och därtill även måste dela upp den i Biografi:
samlingar och Biografi: särskilda personer.

Orsaken till att arkeologi och krigsväsen fått egna avdelningar har varit hänsyn till
vedertagen praxis.

Efter den gjorda granskningen av huvudavdelningarna övergår d:r F. till en redogörelse för
de i inledningen till systemet angivna grundsatserna för systemets mera detaljerade uppdelning
som han förklarar vara »om än ej nya, så dock så viktiga för den inom våra bibliotekskretsar
alltför litet utbildade läran om realkatalogen», att de förtjäna återgivas i den tyska tidskriften.
F. ansluter sig därvid till dess huvudprinciper: praktiska synpunkter som avgörande vid
avgränsningen mellan de olika avdelningarna samt möjligheten till olika långt gående uppdelning i
olika bibliotek genom »utbrytning». Också överensstämmelsen i största möjliga utsträckning
mellan uppdelningen på olika avdelningar finner han i det stora hela rekommendabel, men
anser att parallellismen i det svenska systemet mellan den geografiska och språkliga indelningen
är konstlad och vunnits blott på de sakliga synpunkternas bekostnad. Härmed förhåller sig på
följande sätt.
Systemet har följande uppdelning:

N.      Geografi.
Na.    Europa: allm.
Nb.    Norden gemensamt.
Ne.    Sverige.
Nd.    Norden (utan Sverige).
Ne.    Storbritannien och England.
Nf.     Tyskland, Österrike och Ungern.
Ng.    Holland och Belgien.
Nh.    Schweiz.
Ni.     Italien.
Nj.     Frankrike.
Nk.    Spanien.
o. s. v.

F.      Språkvetenskap.
Fa.    Indoeuropeisk.
Fb.    Germansk gemensam.
Fe.    Svensk.
Fd.    Dansk-norsk (med isländsk).
Fe.    Engelsk.
Ff.     Tysk.
Fg.    Övriga germanska språk.
Fh.    Romansk gemensam.
Fi.     Italiensk.
Fj.     Fransk (med provencalsk).
Fk.    Spansk (med katalansk).
o. s. v.


Vad recensenten här opponerar emot är ej den brist på logik, som ligger i samordningen
inom språkvetenskapen mellan indoeuropeisk, germansk och svensk språkvetenskap o. s. v. — en
anordning som har sin grund i önskan att undvika de långa signaturer en fullt logisk
uppdelning skulle nödvändiggöra och som särskilt motiverats i inledningen s. 9 — utan
sammanförandet av vissa språk under en gemensam underavdelning, t. ex. gotiska, nederländska och
flamländska samt frisiska som underavdelningar, Fga, Fgb och Fgc, under den gemensamma
beteckningen Fg, övriga germanska språk. För ett dylikt sammanförande av språk med mindre
omfattande litteraturer tala emellertid flera omständigheter. Ett skäl är att svenska bibliotek mera
sällan ha ett så omfattande bokbestånd att det är nödvändigt eller ens praktiskt att varje språk får
sin särskilda avdelning. Ett annat talande praktiskt skäl för begränsningen av avdelningarnas
antal på denna punkt är att man i alla händelser har 28 underavdelningar av F, med
beteckningarna Fa till Fö, varför en ytterligare ökning med det här accepterade bokstavssystemet är
utesluten. Av dessa skäl har det varit nödvändigt att sammanföra vissa språk i »diversegrupper».
Att därvid hänsynen till värdet av en viss parallellism mellan de olika avdelningarna varit
avgörande för bestämmandet i detalj av hur många språk som i ena eller andra fallet skulle
införas i gruppen »övriga språk», torde ej kunna sägas vara ett fel hos systemet, om man i
likhet med recensenten anser parallellismen vara en fördel så långt den kan utan våld på materialet
genomföras. Det torde böra påpekas att, fastän man avstått från all parallellism i samma ögonblick
som den ej låtit sig naturligt genomföras, men dock vunnit den avgjorda fördelen, att samtliga
de för mindre och medelstora bibliotek — alltså just de bibliotek, för vilka parallellismen har
allra störst betydelse — i regel behövliga underavdelningarna på språkvetenskap och
skönlitteratur motsvara de historiska och geografiska underavdelningarna (svensk, dansk-norsk, engelsk,
tysk, italiensk, fransk, spansk, slavisk och baltisk).

Mot den »litterärt-formella» indelningen, som i det svenska systemet representeras av
»parentessignaturerna» invändes endast att det synes olämpligt att sätta ifrågavarande litteratur
före vederbörande avdelnings bokbestånd i övrigt, »delen före det hela». På denna punkt som
så ofta eljest är motivet hänsynen till äldre svensk praxis på detta område, som i sin tur torde
ha sin förklaring däri att åtskilligt av detta tryck (t. ex. samlingar, tidskrifter) måste sägas vara
mera »allmänt» i förhållande till de därefter följande speciella arbetena av särskilda författare.

Recensenten är vidare kritisk mot de långa bokstavssignaturerna och rekommenderar i stället
en kombination av bokstäver och siffror. Orsaken till att man hållit sig till bokstäverna är
bl. a. att man lika konsekvent ämnar reservera siffrorna för de särskilda arbetenas beteckningar
och därmed undvika den sammanblandning hos publiken mellan avdelningsbeteckning och
boknummer som t. ex. i vissa amerikanska system (ej minst den gängse kombinationen av Deweys
klassifikationssystem och Cutters boknummer) ej torde kunna helt undvikas.

I fråga om detaljindelningen påpekar recensenten dels några detaljer, som han finner särskilt
efterföljansvärda, dels några som han anser felaktiga. Meningsskiljaktigheterna äro i huvudsak
följande. Recensenten förordar en placering av porträtt på biografi i st. f. konst, ett
sammanhållande av alla konstnärsmonografier i st. f. deras splittrande på konsthistoriens olika
underavdelningar, lotteriernas placering på stats- och rättsvetenskap i st. f. på gymnastik, sport, lek och
spel, specialfrågor beträffande vilka givetvis olika meningar kunna råda och historiska eller
liknande skäl fått bli avgörande, men där — såsom också i recensionen framhålles — i varje särskilt
fall i noterna alternativt framförts den av d:r Füchsel förordade möjligheten, som alltså ej
förbisetts.

Recensionen slutar med en uppmaning till de tyska biblioteken att söka få till stånd ett
motsvarande indelningsschema, som han för Tysklands vidkommande anser av särskilt värde för
universitetsbiblioteken. Liksom det svenska systemet borde det vara elastiskt, varigenom det
skulle kunna accepteras av alla de särskilda biblioteken utan att dessa skulle behöva känna något
verkligt tvång i sin handlingsfrihet. K.  T.


<chapter name="S. A. B.:s studieresa till Danmark.
Tillägg till den i föregående häfte s. 175 införda redogörelsen.">

S. A. B:S STUDIERESA TILL DANMARK.
Tillägg till den i föregående häfte s. 175 införda redogörelsen.

Studieresan i Danmark har blivit föremål för mer eller mindre utförliga omnämnanden i
olika tidningar och tidskrifter. Av dessa ha till redaktionen insänts uttalanden och uppsatser
av bibliotekarien vid Västerås arbetarinstituts bibliotek O. Hallberg (Västmanlands folkblad 2/7
och Västmanlands allehanda 30/6), assistenten vid Malmö stadsbibliotek Ingeborg Heintze
(Sydsvenska dagbladet 29/6), folkskolläraren J. Jaensson (Blekinge läns tidning 21/6—27/6),
stadsbibliotekarien A. Johansson (Västerviks-tidningen 5/7; 9/7), folkskolläraren E. Lindstrand (Ny tid 9/7),
folkskolläraren G. A. Ljungberg (Västmanlands läns tidning och Bokstugan), biblioteksamanuensen
vid Hälsingborgs stadsbibliotek Lisa Rolf (Hälsingborgs dagblad 29/6), redaktören K.
Svensson (Skånska socialdemokraten 26/6), seminarielärarinnan Selma Svensson (Kalmartidningen
Barometern 3/7), hospitalssjukvårdaren H. Truedsson (Arbetet 3/7, Humanitet och Studiekamraten).




LITTERATUR.


O. Samhälls- och rättsvetenskap (med nationalekonomi och statistik).
Holck, A[xel]. Sociala förhållanden under nittonde århundradet. Övs. fr. da.
av Axel Nihlén. Nst. 1924. 4:o. 230 s. Ill., portr., litt. (Det nittonde
århundradet.) Öh. 9:50.

Arbetet utgör en självständig del av det under medverkan av skilda författare från de
nordiska länderna utgivna kulturhistoriska serieverket »Det nittonde århundradet» Med sitt allt
igenom sakliga innehåll, goda illustrationsmaterial samt överskådliga litteraturhänvisningar och
sakregister är det väl värt en plats i folkbibliotekens  referensavdelningar. J—i.

Magnusson, Gerhard. Socialdemokratien i Sverige. D. 3. I ansvarstider.
Nst. 1924. 437 s. Ill. Oac. 10:—, inb. 12:50.

För d. 1 och 2 se Bibl.-bl. 1921 s. 160 och 1922 s. 138. — Förevarande volym behandlar
skedet från 1909 års storstrejk och den politiska rösträttens erövring fram till nuvarande tid,
och arbetet föreligger sålunda härmed i fullbordat skick. I fråga om skildringskraft och
sakinnehåll stå de olika kapitlen i denna del på samma höga nivå som i de föregående volymerna.
Vid sidan härav framträder emellertid arbetets största svaghet, den oöverskådliga dispositionen,
som ofta gör det nästan omöjligt att överblicka händelsernas tidsföljd. Lyckligtvis avslutas
arbetet med ett utförligt person- och sakregister, som i någon mån underlättar orienteringen. J-i.



P. Teknologi.
Carlson, Hugo, o. Fihn, Axel. Handledning i metallbearbetning. Bv.
1923. 79 s. Ill. Pe. Inb. 3:—.

En kortfattad handledning innehållande det nödvändigaste en nybörjare behöver veta angående
verktygens och de vanligaste arbetsmaskinernas konstruktion, användningssätt och skötsel.
Ett värdefullt kapitel över härdning och metallsvetsning avslutar boken. Den i färger tryckta
bilden över anlöpningsfärger kommer säkerligen att bli till nytta. I. B.

De Geer, Gerard. Bergs- och järnhanteringen. Handledning vid studiet av
dess tekniska och ekonomiska problem särskilt med hänsyn till svenska förhållanden.
Nst. 1923. 198 s. Ill. (Läsebok f. fortsättningsskolan. 4.) Pd. 4:20, inb. 4:80.

Ehuru Sveriges järnhantering är en av vårt lands viktigaste industrigrenar, är dock de
arbeten som behandla detta område ytterst lätträknade. Av nyare datum finnes intet. Ovan
angivna bok bör därför vara särskilt välkommen för alla som intressera sig för detta ämne.
Men järnhanteringen har ej blott betydelse för de mera speciellt tekniskt intresserade. Den är
även av intresse därigenom att den, så att säga, utgör en av de grundvalar varpå vår moderna
kultur är uppbyggd. Det var nämligen först massproduktionen av järn och stål till billigt pris,
som möjliggjorde denna kulturs materiella underlag. Och denna massproduktion är i sin tur
en följd av de fulländade arbetsmetoder, som under mitten av förra århundradet sågo dagen.
Även lekmannen på området bör därför ej försumma att läsa en bok, som avhandlar dessa ting.

Boken börjar med en kortare historik. Därefter övergår författaren till att beskriva de
viktigaste järnmalmerna och deras förekomst på vår jord, varvid han, som naturligt är, lägger

huvudvikten vid våra svenska fyndigheter. Vi få bland annat läsa om att de norrländska
malmfälten ej blott innehålla Europas utan till och med hela världens rikaste fyndigheter av
högprocentig malm. Enbart Kirunavaaras malmtillgångar beräknas till cirka 750 millioner ton,
en siffra vars storlek man förstår, om man härmed jämför, att all den malm som i hela
Sverige brutits från 1300-talet och intill närvarande tid blott uppgår till 140 millioner ton.
I samband med malmfyndighetarna beskriver förf. även olika metoder för malmens brytning,
uppfordring och anrikning. Efter malmen kommer tuTen till övriga råmaterial, såsom bränsle,
eldfast infordringsmaterial, slaggbildande ämnen etc. Huvudparten av boken är ägnad åt
tackjärnets såväl som smidesjärnets och stålets framställning. Av särskilt intresse är beskrivningen
av de elektriska järnframställningsmetoderna.

Boken är klart och lättfattligt skriven. Av värde hade dock ett alfabetiskt register varit.
Som det nu är, är det rätt svårt att söka upp en önskad uppgift. En del kemiska fel ha
insmugit sig, av vilka följande kunna påpekas; flytande luft absorberas ej utan adsorberas; de
flytande luftsprängämnenas explosion beror, i motsats mot vad förf. tyckes tro, på en verklig
förbränning; stenkol och antracit innehålla ej kol utan kolföreningar; den vid förbränningen
av ett bränsle bildade askan utgöres endast till en ringa del av oxider, huvudmängden består
av silikater och fosfater samt alkalikarbonater. Överhuvud taget synes förf. ej fullt behärska
den moderna kemiska nomenklaturen. I. B.

Eurenius, C. A. Populär handledning i papperskännedom. R. S. Tullberg,
Klippan 1923. 31 s. Ill. Pi. 1:50.

Innehåller en liten kortfattad beskrivning över papperets tillverkning och viktigare egenskaper.
Dessutom redogöres för olika sätt att prova papper samt för hur handeln med papper
sker. I. B.

Handbok för maskinister. Utg. av Svenska maskinbefälsförbundet. D. 2.
Gum. 1923. 414 s. Ill. Pb. Inb. 15:—.

Denna andra del av den värdefulla handboken (vars första del utkom 1917) omfattar
konstruktioner och beräkningar av maskinelement, bränslelära samt beskrivningar över
ångpannor och ångmaskiner och en del andra ångtekniska problem. I. B.

Herrmann, J. Elektroteknik. Starkströmsteknikens grundbegrepp. Övs. fr.
ty. av Svenfredrik Möller. 1, 2. Ch. 1923. Ill. Pc. Inb. à 3:50.

1. Fysikaliska grundlagar. 2. Likströmsteknik.

En god översättning av två av de i Sammlung Göschen utgivna, kända små handböckerna
i elektroteknikens teori och praktik. I. B.



Q. Ekonomi (med industri, handel och kommunikationer).
Hultén, Osw. Nötkreaturen i hälsa och sjukdom. Bihang: Svinens vanligaste
sjukdomar. W. & W. 1924. 227 s. Ill. Qdb. 4:50, inb. 5:50.

I detta arb. har förf. lämnat en redogörelse för nötkreaturens behandling i friskt och
sjukt tillstånd. Arbetet börjar med ett kapitel om deras historik och rasbeskrivning samt
beskrivning av ladugården och stallhygienen, varefter förf. övergår till djurens behandling såväl
med avseende på fodermedel och utfordring som mjölkning, motion, betesgång m. m.
Härpå följer en kortfattad skildring av deras anatomi. Kommer så deras vanligaste sjukdomar,
så yttre som inre, smittosamma som icke smittosamma samt förlossningen och de vanligare
hindren för densamma, dess sviter, ofruktsamhet, kalvens behandling och till slut en
beskrivning av huru ett ladugårdsapotek bör taga sig ut. Som bihang följer en kort beskrivning på
svinets sjukdomar. Arbetet är mycket populärt hållet, är avsett för den mera elementära
lantbruksundervisningen och måste i det stora hela anses ganska väl fylla sin uppgift. Det är
skrivet av en rutinerad veterinär, vars betydande erfarenhet kommit detsamma till godo och
om också referenten skulle vilja göra några små inlägg mot ett och annat så i fråga om
uppställning som sjukdomsbehandling, måste dock arbetet i stort sett anses ganska helgjutet och
kan med allt skäl anbefallas särskilt våra mindre tränade kreautursuppfödare. J. V—m.

Jansson, Herman. Handbok för inköpare och förrådsmän. Å. & Å. 1923.
132 s. Ill. Qi. 5:50.

En samling förordningar, formulär, tabeller och termer behövliga för handelns män. I. B.

Piehl, Olle. Trädgårdens anläggning vid det egna hemmet. H. G. 1924.
98 s. Ill. Qe. 3:—.

Det är inte alltför ofta som en trädgårdsbok — ty dit får den väl ända räknas, trots att den
mest sysslar med själva anläggningen — är skriven på det sympatiskt lärorika sätt som Olle
Piehls. Om man undantar förf:s stramhet mot varmbänkar, utopiska tro på kallbänkarnas
förmåga att skänka söderns växtkraft och tidiga håvor åt mer nordliga landamären, hans frånkännande
av den »kalla lerans» verkligen inneboende möjligheter och hans förkastelsedom över
hästgödseln, är boken en lika intressant som ypperlig läromästare. Intet är uraktlåtet av vad
som skall och bör göras innan man bygger och bebor sin egnahemstomt.

Alla arbeten behandlas i logisk-naturlig följd med sällsynt åskådlighet — se på de ytterst
fina teckningarna — saklighet och smak, en egenskap för övrigt varom hela bokens form och
tanke bär vittne. E. N.

Strandberg, Hugo. Hundens uppfostran och dressyr. En handledning.
W. & W. 1924. 172 s. (W. & W:s handb. 77.) Qdbf. 3:50, inb. 4:50.

Författaren har uppdelat arbetet i 9 olika avdelningar omfattande: hundens uppfostran, hundens
dressyr i allmänhet, apelldressyren, den stående fågelhundens dressyr, stövarens dressyr, rapporthundens
dressyr, sjukvårdshundens och skydds- (polis-) hundens dressyr och han har lyckats giva en
synnerligen god och vägledande sammanfattning av det ganska vidlyftiga spörsmål, han här
behandlar. Han antyder i sitt förord att vad han har att säga är en sammanställning av egna
och framför allt andras erfarenheter på området, men utan att författaren suttit inne med ganska
aktningsvärd egen erfarenhet, hade nog inte boken kommit att gestalta sig som den nu gör
och författaren bör ha en eloge för att han håller sig strikte till ämnet och ej svävar ut på
närgränsande, men för själva ämnet dock främmande gebit. En påtaglig kärlek till och intresse
för det husdjursobjekt, han behandlar, präglar arbetet alltigenom. J. V—m.

Waxberg, H[enry]. Hästen i hälsa och sjukdom. W. & W. 1923. 176 s. Ill. (W. & W:s handb. 65.) Qdba. 4:—, inb. 5:—.

En i mycket sammanträngd form given beskrivning av hästen, hans anatomi, skötsel och
utfodring samt hans vanligare sjukdomar, så yttre som inre och deras behandling. Det är
klart att ett så vidlyftigt kapitel som detta, hopträngt inom denna lilla ram, endast kunnat
medgiva en mycket ytlig redogörelse för de skilda avdelningar det omfattar, men vad som är
upptaget är åtminstone i huvudsak klart och korrekt återgivet och för lekmannen lämnar arbetet
i åtskilliga stycken en god förstahandsledning. J. V—m.

Vennerholm, John. Hästen som handelsvara och försäkringsobjekt. Hasse
Tullberg 1923. 181 s. Qdba. Inb. 6:—.

Som bekant innehåller vår svenska lagstiftning numera inga som helst särskilda bestämmelser
rörande hästen som handelsvara. Även de tre dagarnas frestetid äro borta och hästen
måste behandlas som varje annan handelsvara. Tvister i hästmål äro ju också synnerligen
vanliga. Förf., som på grund av mångårigt chefskap för veterinärhögskolans kirurgiska klinik
haft rika tillfällen till iakttagelser i fråga om de fel och lyten, som bruka föranleda
tvistigheter vid hästköp, har här framlagt dessa sina erfarenheter och som fackman angivit under
vilka förhållanden han anser att köp böra återgå, respektive vilka fel som böra räknas som
återgångsfel. Han lämnar därjämte bl. a. en rätt ingående redogörelse för hur man bör gå till
väga vid besiktning av hästar för köp och kommer slutligen in på hästen som försäkringsobjekt,
en fråga, som han som mångårig överveterinär i vårt största kreatursförsäkringsbolag
jämväl grundligt hunnit sätta sig in uti och där han ger en mängd råd och anvisningar såväl
för inbesiktning för försäkring som för utdömning av hästar.



R. Gymnastik, sport, lek och spel.
Förhandlingar vid Nordisk kongress för fysisk fostran i Göteborg 18—20
juni 1923. Lingförbundet i Gbg 1924. 144 s. Ill. R. 3:—.

Förhandlingarna från denna kongress, som ägde rum i samband med den stora nordiska
gymnastikfesten vid Sveriges idrottsspel, giva ett ganska klart intryck av hur allt det nya,
som nu inrymmes i ordet »fysisk fostran», söker sig från teori till praktik. Målet för dessa
nya strävanden uttalas förvånande klart och enstämmigt; svårigheterna komma dess mera fram,
när det gäller att finna vägarna fram mot målet. Dessa kongressförhandlingar giva därför i
viss mån ett kaleidoskopiskt intryck men hava icke desto mindre mycket intressant för alla
dem, som hava anledning syssla med något av fysisk fostrans många problem. A—e H—m.

Hamilton, Percy. Ridning. En handledning. 2 uppl. W. & W. 1923.
233 s. Ill., litt. Rbe. 8:—, inb. 10:—.

Ett arbete, som alltigenom präglas av den erfarne och med sitt ämne väl förtrogne ryttaren.
Det är nog riktigt som förf. i sitt förord säger, att ej ens den egna erfarenheten kan
rymmas inom ramen av detta sidantal och att konsten att rida aldrig kan läras ensamt i bok.
Men en utmärkt ledning kan ett arbete som detta giva och förkorta vägen för den, som vill
bli en god ryttare. J. V—m.

Idrætsboken. Utgit av Kristiania distriktslag for idræt. Red. av K. Vilh. Amundsen.
Bd 1—4. Aschehoug, Kristiania 1922—23. Ill., litt. Rb. à 12:50, inb. à 15:—.

Genom denna i stort anlagda idrottsbok har Norge fått Nordens modernaste, mest omfattande
idrottsverk, som förtjänar spridning även i Sverige. Betydande förtjänster karakterisera
nämligen verket i sin helhet både i fråga om uppställning av ämnet, dess behandling i historiskt
sammanhang med ett kompletterande, ypperligt belysande bildmaterial. Speciellt kan verket
rekommenderas för alla dem, som verka som ledare inom någon av de 15 olika idrottsgrenar,
som här uttömmande, sakligt men dock populärt upptagits till behandling.

Första bandet inledes med en avdelning om fri idrott, behandlad av Norges måhända största
namn i denna idrott — olympiasegraren Lövland —, en ypperlig framställning av den fria idrotten
med dess träningsarbete och dess moderna teknik bl. a. belyst av praktiska teckningar av olika
idrottsliga moment, rekord- och tävlingstabeller m. m. — Avdelningen fotboll är skriven av den
norske fotbollssekreteraren P. Chr. Andersen och ger bl. a. en intressant historik av fotbollens
internationella segertåg samt beskriver spelet och dess olika finesser. — Avdelningen rodd har fått
en ovanligt grundlig och saklig behandling, svarande mot den norska roddidrottens stora
utbredning. — Den sista avdelningen — lawn-tennis — är mera summariskt behandlad och utgöres
delvis av de rena tävlingsreglerna.

Andra bandet är det för oss svenskar minst intressanta. Brottningens många grepp
behandlas ingående; goda illustrationer komplettera den instruktiva texten. Historik saknas för
brottning men finnes för fäktning, som dessutom, förutom utförlig behandling av fäktkonsten,
upptager en ovanligt rikhaltig förteckning över fäktlitteratur, 5 hela sidor. — Turnavdelningen
visar ganska klart, att norsk tum icke ännu blivit delaktig av de nyare strömningar, som
skapat renässans inom svensk och dansk gymnastik. Det framgår också, att huvudintresset i
Norge lägges vid tillämpningsövningarna i räck och barr under det att den grundläggande,
fristående gymnastiken av svenskt ursprung kommer mera i bakgrunden. Hela turn-avsnittet är
f. ö. mera summariskt behandlat än de flesta övriga avdelningarna.

Tredje bandet, behandlande vinteridrotterna, är måhända det mest värdefulla, då den norska
sakkunskapen häri är grundad på den största erfarenheten. Speciellt gäller detta norrmännens
nationalidrott, skidlöpningen, som ju i Norge verkligen blivit var mans egendom och som här
behandlats synnerligen ingående och instruktivt. Särskilt fäster man sig vid goda kinematografiska
bildserier av teknik i såväl terräng- som backlöpning. Skidor och skidutrustning behandlas
och likaså skidans och skididrottens historia samt skidlöpning i fjällen. — Även beträffande
skridskoåkning, speciellt hastighetsåkning, äro ju norrmännen internationella läromästare,
varför den goda framställningen här är synnerligen lärorik, under det att avdelningen för ishockey

har mindre intresse på grund av att de specifikt norska tävlingsreglerna härför inte tillämpas
hos oss.

De i fjärde bandet behandlade idrottsgrenarna (cykling, ridning, simning, fjällsport,
boxning) intressera ju främst utövarna av respektive idrottsgrenar; samma egenskaper, som
utmärkt föregående band, äro till finnandes även här i skildringen av varje idrottsgrens
historiska utveckling och nuvarande tekniska ståndpunkt: instruktiv text och goda bilder.
Avdelningen Fjeldsport intresserar måhända särskilt genom olika skildrares hänförda entusiasm
för denna ståtliga idrott. Den sista avdelningen: Idræt og Heise, borde läsas av varje aktiv
idrottsutövare; där betonas just hur idrotten skall utövas för att verkligen bliva till avsedd
nytta, och där framhålles vilka vådor av olika slag, som kunna hindra den idrottsliga såväl
som den allmänna utvecklingen hos idrottsmännen.

Verket i sin helhet ger en vacker bild av ett blomstrande norskt idrottsliv, vars erfarenheter
genom detta verk nu kunna komma hela Nordens idrott till gagn. A—e H—m.



S. Krigsväsen.
Hellsten, Nils E[rik]. Vägledning vid undervisning i sabelfäktning med
avdelning. B. & B. 1923. 112 s. Sd. Inb. 4:25.

Denna handledning utgör en tillämpning på sabelfäktningens område av de principer, som
samme förf. tidigare använt vid sin »Vägledning i florettfäktning». Boken har näppeligen
något intresse för andra än just fackmännen. A—e H—m.



U. Naturvetenskap.
Mohr, Otto L. Ärftlighetslärans grunddrag. Till sv. [fr. no.] av Robert Larsson.
W. & W. 1924. 116 s. Ill. (W. & W:s handb. 82.) Uea. 2:75.

Prof. Mohrs populärt hållna exposé av ärftlighetslärans förnämsta resultat karakteriseras av
ett klart och åskådligt framställningssätt samt en fördomsfri syn på de samhällsproblem, som
denna vetenskap tangerar. Arbetet utgör ett av de allra bästa i sitt slag och är ägnat att
förträffligt orientera över hithörande frågor. W. B.

Nordenskiöld, Erik. Biologins historia. En överblick. 3. Den moderna
biologin. B. & B. 1924. 23 + 467 s. Litt. Ue. 12:—.

Av detta arb., vars första del recenserades i Bibl.-bl. 1923 s. 110, har 1921 d. 2,
behandlande biologin under 1600- och  1700-talen, samt nu d. 3 utkommit.

Med denna tredje del har doc. Nordenskiöld slutfört sitt stort anlagda verk. En skildring
av den biologiska vetenskapens utveckling från antiken fram till nyaste tid ställer mycket stora
krav på förf:s kulturhistoriska och allmänt naturvetenskapliga orientering och kan av samma
orsak icke heller säkert värdesättas av en, som icke fyller dessa förutsättningar. Det
nu föreliggande bandet, som avhandlar tiden från omkring 1800, rör sig dock på grund av
förhållandenas natur i avsevärt högre grad inom fackvetenskapens råmärken än de tidigare utkomna.
Framställningen är i mycket stor utstäckning så lagd, att den med behållning kan tillgodogöras
icke blott av männen av facket utan också av naturvetenskapligt orienterade och intresserade
lekmän. Det nittonde seklet har sett framväxa de många skilda grenar, vari modern biologisk
forskning delat upp sig, och kan redan av denna anledning påräkna särskild uppmärksamhet.
Men alldeles speciellt erhåller den skildrade epoken sin karaktär av utvecklingslärans och
selektionsteoriens framträdande, och det ligger därför i sakens natur, att en mycket stor del av
framställningen skall ägnas åt denna vetenskapligt och kulturellt djupt betydelsefulla händelse.
I stort sett torde det gälla, att förf. med erkännansvärd objektivitet gått att teckna den långa
och sega striden för och emot Darwin. Kring sekelskiftet öppnas som känt är, nya vidder för
forskningen genom den exakta ärftlighetsvetenskapen, den experimentella morfologien och
biokemien. Även dessa nu så aktuella discipliner få sin vederbörliga belysning. Arbetets värde
ökas väsentligt genom meddelande av en utförlig förteckning på källor och litteratur. W. B.


Rosenius, Paul. Min jakt med kamera. Saml. [2]. Gle. 1924. 4:o.
243 s. Ill. Ugg. 18:75, inb. 22:50.

När Paul Rosenius för tolv år sedan debuterade som »kamerajägare», bröt han en ny väg
för naturskildringen i vårt land, en väg som sedermera vandrats av många andra. Den nya
samling fotografiska bilder ur vårt lands fågelvärid som nu utgivits (saml. 1 utkom 1912), torde
i olika avseenden överträffa den föregående och uthärdar ur teknisk synpunkt en jämförelse
med det bästa vår på området ganska rika litteratur bjuder. I den till bilderna knutna texten
möter man den varmt kännande naturvännen, som med konstnärens för nyanserna öppna öga
förenar den vetenskapligt skolade ornitologens blick för det karakteristiska hos de skildrade
fågelarterna. I språkets behandling är som bekant bokens författare en erkänd mästare, vare
sig det gäller att fånga stämningen över den skånska slättens märgelgravar eller västkustens
kala klippor. Arbetet har alla förutsättningar att bliva till mycken glädje i de vidaste kretsar. W. B.

Spärck, R. Havsforskningen under nittonde århundradet. Övs. fr. da. av
Axel Nihlén. Nst. 1924. 4:o. 127 s. Ill., litt. (Det nittonde århundradet.)
Ubb. 4:75.

Allt hittills har man på svenskt språk saknat en mera utförlig orientering rörande
havsforskningens viktigaste resultat. Föreliggande från danskan översatta arbete avhjälper på ett
förtjänstfullt sätt denna brist. Förf. har valt att kronologiskt följa det vetenskapliga
framåtskridandet i geografiskt, oceanografiskt och biologiskt avseende. Utförligast dröjer förf. vid
det vidlyftiga ämnets oceanografiska sida. Man erhåller en god överblick över metoder och
frågeställningar under skilda perioder. Mera fragmentarisk är däremot framställningen av den
biologiska havsforskningen, speciellt i vad den mera omedelbart beror kännedomen om de
ekonomiskt betydelsefulla havsfiskarnas liv. Arbetet kan i det väsentliga tillgodogöras även
av lekmannen. W. B.

Timberg, Gustaf. Kortfattad väderlekslära. 1, 2. A. B. 1921—22. (Verd.
småskr. 237, 262.) Uba. à 0:75.

1. Om väder och vind. 2. Hurudant blir vädret.

Förf. lämnar först en redogörelse för jorden som himlakropp och behandlar sedan mera
utförligt lufthavet, framför allt dess fysikaliska egenskaper. Nederbörden och vindarna ha
fått var sitt kapitel; andra delen handlar om väderleksförutsägelser och hur de användas i
det praktiska livets tjänst. För studium av boken behövas ej några förkunskaper. Förf.
förklarar de fysikaliska fakta han behöver för sin framställning på ett enkelt och lättfattligt sätt
och hans arbete bör därför kunna läsas av vern som helst, som intresserar sig för hithörande
frågor. I. B.

Trägårdh, Ivar. Djur och myter och andra biologiska skisser. Nst. 1924.
179 s. Ill. Ug. Inb. 5:50.

Professor Trädgårdhs nyutgivna samling biologiska skisser inrymmer, i likhet med den
tidigare föreliggande, vid sidan av värdefulla, klargörande exposéer av moderna forskningsresultat,
enstaka bidrag av mera lätt och ytlig karaktär. Särskilt intresseväckande äro de delar av
arbetet, som ägnats åt frågor, som tangera entomologien. Boken kan läsas med både nöje och
behållning i de vidaste kretsar. W. B.

Westerlund, Aron. Lärobok i husdjurens anatomi och fysiologi för den
lägre lantbruksundervisningen. A. B. 1923. 76 s. Ill. Ug. 2:50.

Arbetet återger i den mest koncisa och koncentrerade form, man gärna kan tänka sig,
huvuddragen av husdjurens anatomi och fysiologi. D. v. s. åtskilligt har ju allmänt anatomiskt
och fysiologiskt intresse, vad djurslag det än må röra sig om, men där förf. dröjt vid något
särskilt djurslag, är det hästen, nötkreaturet och svinet han skildrar. För ett grundläggande
studium vid den lägre lantbruksundervisningen fyller det lilla arbetet helt visst på ett utmärkt
sätt sin uppgift. J. V—m.



V. Medicin.
Josephson, C[arl] D[avid]. Hälsosamma lärdomar för mogna kvinnor. N.
bokh. 1924. 175 s. Vnd. 3:75, inb. 5:75.

I de båda första kapitlen avhandlas »personlig hygien» och »ett sunt levnadssätt» på ett
enkelt och lättfattligt sätt (i nästa upplaga är dock att hoppas, att författaren föreslår att den
rekommenderade grundliga tvagningen skall förläggas till aftonen i st. f. till morgonen, vilket
tvivelsutan är mera hygieniskt).

De övriga 5 kap. avhandla en del av de sexuella problemen och äro i sitt slag det bästa
anm. någonsin sett på något språk, varför vi äro att lyckönska till ägandet av en dylik bok. Även
»mogna män» torde kunna hava gott av att läsa boken, ty här avhandlas en del frågor, som
ej beröras i Bergvallska förlagets eljest så utmärkta bok »Sexuell hygien och etik». J. B.

Kleen, Emil A[ndreas] G[abriel]. Handbok i massage och sjukgymnastik.
Med bidrag av P. Haglund och J. Arvedson. N. bokh. 1923. 490 s. Ill.
Vmc. 20:—, inb. 23:—.

Utav denna kända handbok, närmast avsedd för medicine studerande och sjukgymnaster,
har ånyo utkommit en moderniserad delvis omarbetad upplaga. Boken, som endast har intresse
för fackmännen, behandlar utförligt massagens och sjukgymnastikens teori och deras
användbarhet vid olika sjukdomar. I särskild avdelning redogör doktor Arvedsson för den speciella
sjukgymnastikens teknik och de olika rörelseverkningarna. A—e H—m.

Nilsson, Nils Anton. Om psykiskt abnorma brottslingar och deras behandling.
En rättspsykiatrisk studie. Nst. 1924. 472 s. Litt. Veg. 12:—.

Ovanstående verk utgör resultatet av många års träget arbete och är samtidigt förf:s gradualavhandling.
Efter en historisk framställning av andra svenska psykiatrers syn på problemet
samt Thyréns och strafflagskommissionens övergår han till en kritisk framställning av
efterundersökningsresultaten från 160 fall om vilka medicinalstyrelsen under tiden 1901—18 avgivit
utlåtanden med förslag om tillämpning av 5 kap. 6 § strafflagen. Förf. har kommit till en hel
del intressanta och värdefulla resultat angående vissa grupper imbecillas återfallsfrekvens samt
affinitet till somliga brottsgrupper. J. B.

Pettersson, Alfred. Infektion, immunitet, skyddsympning och läkesera. A. B.
1924. 60 s. Ill. (Verd. småskr. 280). Veb. 1:—.

En mästerlig framställning i all sin starka koncentration av dessa betydelsefulla och
intressanta men svårförståeliga frågor. Boken kan läsas utan alla förkunskaper men fordra,
noggrannhet och spänd uppmärksamhet vid studiet. Den bör icke saknas i något bibliotek. J. B.

Sjövall, Einar. Hur sjukdom uppstår och yttrar sig. A. B. 1924. 213 s.
(Medicinskt folkbibl.) Ve. 3:50.

En synnerligen intressant och värdefull allmänt orienterande framställning av den moderna
biologiska uppfattningen om sjukdomen såsom en kroppens reaktion och ej såsom någonting
fristående. I dessa tider, då hygienen och den sjukdomsförebyggande hälsovården börja
uppskattas och genomföras, har en bok som denna en verklig uppgift att fylla och får ej saknas
i något större bibliotek. Ang. serien Medicinskt folkbibliotek se nedan Tigerstedt. J. B.

Tigerstedt, Robert. Medicinens utveckling till en naturvetenskap. D. 1, 2.
A. B. 1923. Portr. (Medicinskt folkbibl.) Va. 2:50, 3:25.

Detta arbete utgör inledningen till den stora samling populärmedicinska arbeten, som
igångsatts av bröderna Holmgren m. fl. Om man också ställer sig litet frågande inför en del
av de utlovade senare uppsatserna, så får man inför dessa båda delar dock med glädje och
tillfredsställelse konstatera, att ett länge känt behov blivit på ett verkligt glänsande sätt fyllt.
Intressant och detaljrik ända från skildringen av medicinen i det gamla Babylon mer än 2250
år före Kristus är boken dock hela tiden lättläst och underhållande. J. B.


<chapter name="Biblioteksbladet.
Årg. 9 1924 Häfte 1">
BIBLIOTEKSBLADET.
Organ för Sveriges Allmänna Biblioteksförening

Årg. 9 1924 Häfte 1

Redaktion: Fredrik Hjelmqvist och Knut Tynell,
Barnhusgatan 18, Stockholm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM - P. A. NORSTEDT & SÖNERS FÖRLAG



INNEHÅLL.
Bernhard Karlgren. Från Kinas bokvärld. (Med 2 illustrationer) . . . 1
Visby stadsbiblioteks nya lokaler. (Med 1 illustration) . . . 10
»Folkbildningskommitténs utlåtande» . . . 11
Stockholms stadsbiblioteksfråga avgjord . . . 13
Biblioteksnotiser . . . 14
Litteratur: Recensioner av med. d:r Jacob Billström (J. B.), undervisningsrådet
Wilhelm Björck (W. B.), fru Olga Borg-Zetterberg (O. B.-Z.), fröken Agnes
Branting (A. B—g), redaktör August Brunius (A. B—s), docenten Erling
Eidem (E. E—m), seminarielektor Alf Hildinger (A. H—r), fil. d:r Fredrik
Hjelmqvist (F. H.), seminarielektor Otto Holmdahl (O. H.), gymnastikdirektör
Agne Holmström (A—e H—m), förste aktuarien N. A. Jocobi (J—i), fil. lic.
Olof Jonasson (O. J—n), amanuensen Ernst Klein (E. K—n), amanuensen
Torsten Kolmodin (T. K.), biblioteksamanuensen Hans Küntzel (H. K.),
docenten Gustaf Lindeberg (G. Lbrg), pastor Oscar Mannström (O. Af.), förste
bibliotekarien Bert Möller (B. Af.), förste arkivarien Erik Naumann (E. N—nn),
professor Martin P. Nilsson (M. P. N.), fru Ellen Nordenstreng (E. N.),
rektor Knut Ramstedt (K. R—dt), biblioteksamanuensen Herman Richter
(H. R—r), lektor Sixten Samuelsson (S. S.), professor Carl Skottsberg
(C. S—g), fil. d:r Knut Tynell (K. T.), fil. d:r Fredrik Vetterlund (F. V.)
förste bibliotekarien Oscar Wieselgren (O. W—n), statskonsulenten August
Östergren (A. Ö—n) . . . 16
Viktigare nyutkomna arbeten . . . 30



Medlemsavgift för år 1924 i
Sveriges Allmänna Biblioteksförening
insändes till dess kassaförvaltare, andre bibliotekskonsulenten
Knut Tynell, Barnhusgatan 18, Stockholm.
Medlemsavgiften är 5 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet för år
1924 till ett nedsatt pris av 4 kr. vid prenumeration direkt hos redaktionen,
Barnhusgatan 18, Stockholm.



ANDERS ORNES
nya bok
KOOPERATIVA IDÉER
OCH SPÖRSMÅL
nu tillgänglig i alla boklådor
Pris 2:75

KOOPERATIVA FÖRBUNDETS FÖRLAG



TVÅ-ÅRSKATALOG
(1/4 1922 — 1/4 1924)

INNEHÅLL:
Serien Natur och Kultur
»Levnadskonst och karaktärsdaning
»Modern Psykologi
»Den nya skolan
»Praktiska handböcker
»Moderna affärshandböcker
Wells' Världshistoria

STOCKHOLM
BOKFÖRLÄGET NATUR och KULTUR
Telegr.-adr. Nokförlaget Tel. 11719 Sveavägen 52
Medföljer Biblioteksbladet, häft. 2 1924.


NATUR och KULTUR
Serien grundad av professor Knut Kjellberg

Redaktionskommitté:
WILH. LECHE, fil. dr., professor.
FREDRIK HJELMQVIST, fil, dr., förste bibliotekskonsulent.
GÖRAN LILJÉSTEAND, med. dr., docent.
IWAN BOLIN, fil. lic. (sekreterare), adress; Äppelviken, Tel. 425.
————
1. Jorden och dess liv under naturkrafternas inflytande.
Allmän geografi av fil. dr. Rudolf Elander. 86
bilder. Andra upplagan
. . . en ypperlig handledning . . ., en uppslagsbok, på samma gång som den
är en utomordentlig lärobok . . . läsaren föres den rakaste vägen till
kärnan i saken . . .» Svensk läraretidning.

2. Populär astronomi, en första handledning av adjunkten
C. Rendahl och lektor B. Söderborg. 63 bilder. Andra upplagan
»Denna framställning är ej blott klar, den har ock något av den glans
som man väntar hos framställningen av världens mest upphöjda ämne . . .»
Dr E. Hedén i Soc. Dem.

3. Materiens struktur. Några kapitel ur en ny vetenskap.
Atomfysiken, av lektor Gunnar Starck. Tredje tillökade
upplagan. 35 bilder.
»Bra skriven och egentligen våldsamt spännande.» Dr E. Hedén.

4. Kemien och vad den lär oss i det praktiska livet
av fil. lic. Iwan Bolin. 41 bilder. Tredje tillökade upplagan.
»Det kan vara ett reagens på hur trevlig Iwan Bolins bok är, att man
redan efter att ha ögnat i den en kvarts timme känner sig vetgirig
som en femtonåring.» Dagens Nyheter.

5. Kvävet, dess tillgodogörande och betydelse av professor
Erik Hägglund. 40 bilder. Andra upplagan.
»Här upprullas på ett uttömmande och sakrikt sätt bilden av en av de
viktigaste tekniska uppfinningar som någonsin gjorts.» Bokstugan.

2 En högskola i skrift (St. D.)



6. Pappersmasseindustrien av fil. lic. Johan Lundberg. 28
bilder. Andra upplagan.
»Denna välkomna bok om Sveriges största industri . . . är skriven på
ett i allo förstklassigt sätt: Klart, överskådligt, uttömmande, men dock
lättfattligt.» I. B. i Dagens Nyheter.

7. Naturfolkens kultur, en allmän etnografi av fil. dr.
Gustaf Bolinder. 37 bilder.
»Dr Bolinder har åstadkommit en mycket vederhäftig och på samma
gång lättläst översikt av sitt ämne.» Dr K. G. Lindblom i A. B.

8. Immanuel Kant, hans liv och filosofi, av docenten Gunnar
Landtman. 8 bilder. Andra upplagan.
»Boken äger ett alldeles ovanligt högt värde . . . Det är förvånande
kur han lyckats sammantränga det rika stoffet inom den knappa ramen.»
Dr O. Rabenius i St. D.

9. De filosofiska grundproblemen, en inledning till
filosofien av fil. dr. Alf. Ahlberg.
»Mönstergill genom sin klarhet ... Hör till den svenska
folkbildningsverksamhetens bästa och nödvändigaste skriftliga insatser.»
Torsten Fogelqvist i D. N.

10. Industriell organisation enligt den rationella arbetsledningens
principer av överingeniör Alex. Engblom. Med 22 bilder.
»Just sådana välskrivna och medryckande beskrivningar med exempel
från praktiska livet äro våra industrimän i behov av och de böra läsas
och begrundas av alla.» Teknisk Tidskrift.

Ett hemuniversitet i bokform (Dag. Nyh.)

11. Sveriges runinskrifter, en populär framställning av
lektor Erik Brate. Med 20 bilder.
»Ett ytterst förtjänstfullt arbete . . . lika sakrikt till innehållet som
enkelt, vårdat och angenämt till formen.» Pedagogisk tidskrift.

12. Platon som politiker av professor Malte Jacobsson. Med
6 bilder.
». . . en förträfflig handledning. Pen ger «n översikt över Platon»
hela utveckling som politisk tänkare. Boken är skriven i klar och
lättfattlig stil och fyller ypperligt det mål serien Natur och Kultur
uppställt.» G. H. T.

13. Sjöfart och skeppsbyggeri i forntid och nutid av
byråchefen Nils Gustaf Nilsson. Med 67 bilder.
»Framställningssättet är helt enkelt överdådigt, gör boken lika lättläst
som en roman.» N. D. A.

14. Elektroindustrien, dess utveckling och betydelse, av
ingeniör Bertil Traneus. Med 63 bilder.
»Det är förvånande vilket rikt material förf. lyckats få in på dessa
rader!» Tidn. f. Sv. läroverk.

15. Växternas näringsliv av professor Fredrik Elfving. Med
40 bilder.
»Detta arbete är mycket välkommet . . . Prof. Elfvings namn borgar
för att uppdraget kommit i de bästa händer.» Tidn. f. Sv. läroverk.

16. Hur själen läkes, den psykosyntetiska läkekonstens
grunder av dr. Poul Bjerre. Andra genomsedda uppl.
»Klar stil, redigt skriven, lättförståelig . . . att läsa boken är en
upplevelse.» Göteborgs Handelstidning.

17. Modern engelsk litteratur av skriftställaren August
Brunius Med 12 bilder.
»En präktig handledning . . . kan livligt rekommenderas för studiecirklar
och folkbibliotek.» — Biblioteksbladet. — »Ger en förträfflig redogörelse
för de viktigaste företeelserna på kritikens, romanens, dramats
och lyrikens fält.» Nord. Tidskrift.

18. Ditt hem, hur det bygges och inredes av arkitekten
Ernst Spolén. Med 43 bilder.
»Boken ger god valuta för sitt låga pris.» Idun.

4 En mycket förnämlig serie (T. för Sv. Läroverk)


19. Havsfiskar och havsfisken. En bok om havets levande
rikedomar av fil. dr. Nils Rosén och fil. dr. Arvid R.
Molander. Med 29 bilder.
»Synnerligen innehållsrik . . . en utomordentligt stor rikedom på
upplysande och intressanta fakta.» Fauna och Flora.

20. Hur en bok kommer till av redaktör Bertil Oldenburg
Med 42 bilder och konstbilagor. Andra upplagan,
»Denna utmärkta handbok . . . Förf. tar saken grundligt och säkert
men skriver ledigare och mera underhållande än de flesta specialister.»
August Brunius i G. H. T.

21. Energi och entropi av professor Hj. Tallqvist Med 26
bilder.
»En fängslande bok om 'världens härskarinna och hennes skugga'.»
Folkskollärarnas Tidning.

22. Friedrich Nietzsche, hans liv och verk av fil. dr. Alf.
Ahlberg. Med 5 bilder.
»En utomordentligt välskriven monografi . . . kommer att skänka alla,
som studerar den en synnerligen god behållning.» Biblioteksbladet.

23. Grekisk kultur i bild, bildurval av professor H. Lamer,
beskrivande text av professor Martin P:n Nilsson, Med
152 bilder.

24. Romersk kultur i bild, bildurval av professor H. Lamer,
beskrivande text av professor Martin P:n Nilsson. Med
161 bilder.
»Giv de bägge böckerna åt alla, icke blott åt skolungdomeri och dess
lärare, utan åt varje kulturhistoriskt intresserad människa! En mera
anbefallningsvärd populärvetenskaplig bok har icke på länge utkommit
här i landet. Och ingen billigare.» E. N—n i G. H. T.

25. Våra ortnamn och vad de lära oss av professor Hj.
Lindroth.
»Rolig och lärorik . . . ger nyttiga kunskaper i hembygdens historia.»
Tidskrift för Sv. Folkhögskolan.

26. Elektricitet och magnetism enligt modern åskådning
av lektor R. Holm och lektor E. Friman. Med 88 bilder.
»Modern . . . lättläst . . . Även för den allvarligt intresserade radioamatören
blir boken till stor nytta.» Aftonbladet.

Oöverträffad populärvetenskaplig serie. (Sv. D.)


27. Naturfolkens religion av professor Rafael Karsten. Med
18 bilder.
Redogör klart och åskådligt för »primitiv» religion, naturfolkens religiösa
världsåskådning, religiösa riter och ceremonier. En fängslande och
bildande bok.

28. Arthur Schopenhauer,  hans liv och filosofi av fil. dr.
Alf Ahlberg. Med 5 bilder.
»Med sin rika orientering, sin klara porträtteringskonst och sitt levande
intresse äro de (även boken om Nietzsche — se nr 22!) lättlästa och
upplysande.» Doc. Olle Holberg i N. D. A.

29. Den svenska folkvisan, av docenten Sverker Ek.
Skildrar icke blott den svenska utan hela den nordiska folkvisan»
utvecklingsgång.

30. Blodet i läkekonstens historia av docenten, med. dr.
Bobin Fåhræus.
Arbetet skildrar på ett fängslande sätt den under olika tider växlande
betydelse, som tilldelats kroppens vätskor för hälsa och sjukdom.

Pris pr del 2:25; inb. 3:—.

I serien Natur och Kultur utkomma under 1924
bl. a. följande:

Filosofiskt lexikon av fil. dr. Alf Ahlberg under medverkan
av Sveriges ledande filosofer.
Kemien och vad den lär oss i det praktiska livet. II.
Organisk kemi av fil. lic. Iwan Bolin.
William Shakespeare, av skriftställaren August Brunius.
Sveriges Järnhandtering av bergsingeniören Bror Christiansen.
Sveriges ekonomiska liv av fil. dr. Valdemar Hanesson.
Statsmoral av prof. Malte Jacobsson.
Ljuset och dess natur av docenten Oscar Klein.
Modern tysk litteratur av fil. lic. H. Küntzel.
Den franska revolutionen av fil. dr. Alma Söderhjelm.

Oumbärlig- i folk-, skol- och studiebiblioteken.

Levnadskonst och karaktärsdaning.

I denna vackra och nyttiga serie ha hittills utkommit:


Personlig kultur. Bidrag till
vardagslivets psykologi och försök till en
modern livsåskådning av rektor C.
Lambek. Pris 3:—, inb. 3:75.
»Lambek är en modern filosof och psykolog
av en icke vanlig typ . . . Han har en skarp
och fin iakttagelse . . . Han är en utmärkt
skriftställare . . . Det är många fina och
kloka anmärkningar Lambek fäller över själslivet
och kulturproblemet.» Fil. dr J. Landquist.

Historien och livet av Friedrich
Nietzsche. Till svenska och med
inledning av fil dr. Alf Ahlberg. Pris
2:50, inb. 3:25.
»Som en första introduktion i Nietzsches tankevärld torde den lämpa
sig bäst av alla hans skrifter . . . hör kanske till det skönaste, djupaste
och sannaste han skrivit.» Alf Ahlberg.

»En av de yppersta undersökningar, som någon givit oss.»
Prof. Hans Larsson.

Det ondas problem. En etisk-metafysisk studie av fil dr.
Alf Ahlberg. Pris 2:—, inb. 2:75.
»Förtjänar de mest superlativa lovord . . . den kommer att få en
strykande åtgång.» Dr Allan Vannerus.

Tanke och hälsa. Om själens makt att genom blotta
föresatsen bliva herre över sina sjukliga känslor av Immanuel
Kant. Ny översättning av dr. Olof Rabenius. Förord av
med. dr. Jacob Billström. Pris 1:50, inb. 2:25.
»En högst aktuell bok.» Svenska Dagbladet.

Barn och självsuggestion. Hur maa botar sjuka och
uppfostrar friska barn enligt Coués metod av Gertrude Mayo.
Förord av Emile Coué.
»Boken är av vitalt intresse för föräldrar, lärare och andra, som ha
kontakt med barn.» Svensk Damtidning.

Ett rum utan böcker är som en kropp utan själ.

Modern psykologi.


»Det gångna århundradet var de materiella
framstegens århundrade . . . det kommande blir den
tillämpade psykologiens.» H. G. Wells.

Psykoanalysen, dess uppkomst,
omvandlingar och tillämpning.

Del I. Freud och hans skola.
Prof. Sigm. Freud: Om drömmen.
Prof. Sigm. Freud: Den
psykoanalytiska intressesfären.
Dr. C. G. Jung: Faderns betydelse i
den enskilde individens öde.
Dr. Johann Kinkel: Psykoanalytisk
belysning av religionens ursprung.

Del II. Den Adlerska läran och psyhosyntesen.
Dr Alfred Adler: Individualpsykologien, dess förutsättningar
och resultat.
Dr. Alfred Adler: Dröm och drömtydning.
Dr. Alfred Adler: Om individualpsykologisk uppfostran.
Dr. James Putnam: Om filosofiens betydelse för
psykoanalysens utveckling.
Dr. A. Mæder: Om drömmens problem.
Dr. Poul Bjerre: Vägen till och från Freud.
Pris pr del 4:— inb. 5;75, i ett band 10:—.
»Den nya psykologien har fått en kraftig stöt framåt medels Freuds
och Ljungs forskningar. Dessa två män komma att inta en plats i sin
vetenskaps historia, som blir jämförlig med Newtons, Faradays ock
Pasteurs på sina respektive områden. De hå brutit upp en mark, förut
hård och ofruktbar, men som nu lämnar en ständigt växande gröda . . .»
H. G. Wells.

Föreliggande bok är det utan jämförelse mest mångsidiga och
auktoritativa verk om psykoanalysen, som hittills utkommit.

Har Ni läst Wells' Världshistoria?


Psykologi och Moral. En analys av karaktärsbildningen av
docenten J. A. Hadfield. Till svenska av I. v. Tell. Förord
av dr. Poul Bjerre. Pris 4:75, inb. 6:50.

»Syftet med denna bok är att avhandla moralproblemet såsom ett
individens problem, att framlägga de psykologiska faktorer, som bilda
karaktären, att studera orsakerna till själens oro och att angiva vägar
på vilka lidanden kunna botas och själen förlösas, så att den kan
förverkliga lyckan i ett samhälle av moraliska individer. Dr Hadfields bok
är en stor händelse i psykologiens historia.» Intern. Journal of Ethics.

Suggestion och Autosuggestion. Psykologisk-pedagogisk
undersökning baserad på resultaten av den nya Nancy-skolan
av prof. Charles Baudouin. Till svenska av dr. Ivar Lagerwall,
2:dra genomsedda uppl. 4:de tusendet. Pris 5:50, inb. 7:25.

»Den mest' uppseendeväckande bok, som blivit publicerad efter Darwins,
Ariernas ursprung.» Nation.
»Det var mycket länge sedan jag läste en så utomordentligt intressant
bok. Den bör intressera lekmannen, spec. pedagogen, lika mycket som
läkaren.» Stadsläkare L. Bladini i Vår Lösen.

Hur själen läkes, den psykosyntetiska läkekonstens grunder
av dr. Poul Bjerre. (I serien Natur och Kultur 16, se sid. 4.).

Tanke och hälsa av Immanuel Kant (I serien Levnadskonst
och karaktärsdaning, se sid. 7.)

Tillämpad psykologi, en handledning för skolbruk och
självstudium av professorerna H. L. Hollingworth och A. P.
Poffenberger. Till svenska av fil. kand. Johan Westerlin,
Förord av dr. Karl Nordlund. Två delar à 2:50, inb. 3:25,

»Arbetet ger en överblick av de moderna forskningarna och forskningsresultaten
inom den praktiska psykologien. Bland de viktiga ämnen, som
behandlas i denna bok, må nämnas ärftlighetens inflytande på förmågan,
könets och ålderns inflytande på effektiviteten, miljöförhållanden, arbete,
trötthet, vila och sömn, gifter och stimulantia, psykologi i verkstaden,
psygologi och affärsliv, psykologi och lagskipning, psykologi och läkekonst,
psykologi och uppfostran. Det är en handbok i människokunskap av
stort värde.» Industritidningen Norden.
»Vår skäligen obetydliga litteratur på området har genom detta arbete
fått en välbehövlig tillökning . . . Boken är synnerligen läsvärd.»
Arvid Wachtmeister i A. B.
»Synnerligen innehållsrikt, intresseväckande och vederhäftigt.»
Lektor W. Fevrell i Sv. Läraretidning.

Den nya psykologien och dess förhållande till livet av Dr. A.
G. Tansley. Till svenska och med inledning av Frey Svenson
Pris c:a 5:50, inb. 7:25. Utkommer omkring 1 sept. 1924.

Wells' Världshistoria säljes på avbetalning.


Den nya skolan.

En serie publikationer i modern, praktisk pedagogik.


En stor lärares liv och gärning
av H. G. Wells. Med ett porträtt.
Till svenska av fil. mag. Gr. Gr. Molin.
Pris 3;—, inb. 3:75.

»Av alla de många människor jag kommit
i beröring med är det blott en, som det
lockat mig att skriva en biografi om. Detta
undantag är skolmannen F. W. Sanderson. Jag
sätter honom utan tvekan högst av alla jag
lärt känna något närmare, och det är i
förhoppning att kunna Överföra till andra något
av min egen starka känsla icke blott av hans
betydelse utan av hans säregna geni och hans
karaktärs rika humanitet, som jag skrivit
denna bok!» H. G. Wells.

Det självverksamma skolbarnet. En kort vägledning i
Montessoris metod av Ingrid Prytz. Förord av dr. Karl
Nordlund. Pris 2:25, inb. 3:—.

»En liten men naggande god bok . . . Må den finna väg till varje
skolhem.» B. E. i Svensk Läraretidning.

Självstyrelse i skolan av E. A. Craddock. Bearbetning av
dr. F. G. Blom Förord av rektor John Kjederqvist. Pris 2:50,
inb. 3:50.

»Författaren är en pojkpsykolog av rang. Det som är det intressanta
för alla som spekulerat över självstyrelse i skolor, är allmängiltigheten
av författarens anvisningar. De duga för alla skolor, för alla intresserade,
lärare, oberoende av hur många timmar de undervisa i klassen, och
äro ända ett medel att utveckla karaktär, förstånd och — vad vår tid
behöver — ett socialt medborgarsinne.

Det är min förhoppning, att boken blir vida känd i vårt land, och att
den här finner en fruktbar jordmån för sina idéer.»
Rektor John Kjederqvist.

Pedagogiska spörsmål. Tidskrift för nyare pedagogiska
rörelser, utgiven av Ester Edelstam och Marion Montelius.
Utkommer under 1924 i 3 nummer. Prenumeration (pris 3 kr.) sker
genom bokhandeln eller medelst postanvisning till förlaget.

Wells' Yärldshistorm är en världssucces.

Praktiska handböcker.

Moder och barn. En handledning i barnavård av dr. P.
Ruotsalainen, 48 bilder. Förord av dr. Ada Nilsson.
Pris 2:—, inb. 3:—.

»Här sammanföres i ett sammanhang vad man annars kan få sök»
efter i två à tre olika böcker. Den är verkligen förtjänt av att bli en
folkbok.» Dr Ada Nilsson.

Första hjälpen vid olycksfall och plötsliga sjukdomsfall
av med. dr. K. Eskelin. 112 bilder. Förord av reg.läk.
Daniel Hägg. Pris 2:50, inb. 3:50.

»Lika nödvändig som almanackan och kokboken.»
Örnsköldsvik» Alleh.
»Ledigt skriven, väl uppställd och vid all behandling följande fullt
moderna principer tvekar jag ej att varmt rekommendera den, och bör
den bli en synnerligen värdefull uppslagsbok för varje hem.»
Reg.-läk. Daniel Hägg.


Amatörernas radiobok. En
fullständig handledning i trådlös
telegrafi och telefoni av A. Frederik
Collins. Bearbetad för svenska
amatörer av ing. Arvid Björling, tek.
sekr. i Sv. radioklubben. Tredje
moderniserade upplagan, 11:e tusendet.
Den nyttigaste och mest populära
radioboken. Över 200 illustrationer.
Pris 3:50, inb. 4:50.

»En särdeles komplett och praktiskt lagd
bok. Här skildras allt som rör radio på ett
sätt att även den som alldeles saknar
förkunskaper, kan få en klar uppfattning om
hela frågan . . . Oumbärlig för alla
amatörer och för radiointresserade över huvud
taget.» Verkmästaren.

Populärast av alla världshistorier.


Moderna affärshandböcker.



Hur man finansierar ett affärsföretag
av Max Rittenberg m. fl. Bearbetning
för svenska förhållanden av Filip
Ericson. Pris 3:—, inb. 3:75.

»Boken kan obetingat rekommenderas.»
Bohusläns köpmannablad.
»Anbefalles på det varmaste av dem som
syssla med affärsverksamhet.»
Svensk Trävarutidning.

Hur man skriver affärsbrev som
göra verkan. En handledning baserad
på ett psykologiskt studium av tolv
hundra brev. Förord av kapten Erland
Nordlund. Pris 3:—, inb. 3:75.

»Ingen svensk affärsman, som vill ägna några kvällar åt genomläsningen
av detta arbete, kommer att finna att han, dåligt använt sin tid.
Vi ha mycket att lära av föreliggande arbete.»  Erland Nordlund.

Hur den praktiske mannen arbetar. En bok om hur man
lär sig arbeta systematiskt, organisera sig själv, sitt kontor
och sin verksamhet. Bearbetning av revisor Seth Svensson.
Förord av professor O. Sillèn. Pris 3:—, inb. 4:—. 7:e
tusendet.

»Den är instruktiv och samtidigt mycket fängslande . . . den är icke
ett ögonblick tråkig» — Tidens Tegn.

Mina bankaffärer. En handledning i praktisk bankkunskap
av P. G. Norberg. Förord av prof. Sven Brisman Pris häft.
2:50, inb. 3:50. 5:e—6:e tusendet.

»Boken fyller sitt syfte på ett utmärkt sätt . . . den har stort värde
som upplysningsskrift.» Dag. Nyh.

Köpmannakonst i detaljhandeln. En handledning för
köpmän och deras biträden av Thomas Russell. Med ett flertal
illustrationer. Pris häft. 2:50, inb. 3:50. 5:e—6:e tusendet.

»Boken er utrolig morsom — den er klar, levende og klog.»
Norska Morgenbl.

Viljan att lära är affärsmannens bästa tillgång.

Konsten att skylta. En handledning i fönsterskyltning.
Bearbetning från engelskan, genomsedd och med förord av
chefdekoratör Oscar Lundqvist. Illustrerad. Pris 2:50, inb. 3:50,

»Det är en verkligt präktig bok, vilken kan bespara många affärsmän
och deras biträden både tid och arbete. Boken är just vad den utger sig
för att vara och kan väl rekommenderas.» Stockh.-Tidn.

Två standardböcker.



Mitt liv och mitt arbete av
Henry Ford. Tredje upplagan,
8:e tusendet. Pris 4:50, inb. 6:25,

»Henry Ford är den märkvärdigaste och
den största nu levande amerikan.»
Dr. Sven Hedin i Sv. D.
»Boken är givande, stimulerande och
uppfostrande.» Svenska Morgonbladet.
»En av de bästa böcker som överhuvud
skådat dagen.» Göteborgs Posten.

Judarna och vi andra. En gammal konflikt och dess lösning
av Hilaire Belloc. Till svenska och med förord av dr.
Ivar Lagerwall.

»Boken är skriven med en ärlighet, som i all sin hänsynslöshet ådagalägger
vilja till humanitet, den skärskådar på ett glänsande talangfullt
och djupt intresseväckande sätt problemet från alla sidor och går på
djupet med sin undersökning av båda de motsatta parternas misstag och
fel.» Léon Ljunglund i N. D. A.
»En för oss alla läsvärd och på synpunkter rik utredning av spors«
målet om 'Judarna och vi andra'.» Göteborgs Morgonpost.

»En god bok är en god vän». — Knut Kjellberg.


"Ett genialiskt verk".


Förnämligaste
utstyrsel.

Billigaste
pris.


Wells' Världshistoria, en översikt
av livets och mänsklighetens utveckling
av H. G. Wells. 200 kartor,
diagram och textbilder. 56 flerfärgs-
och koppartrycksplanscher. Komplett
i två band. Häft. 30:—, inb. i
klotband 39:—, i halvfranskt band 55:—.

»Man kan inte läsa boken utan att gripas
av det genialiska framställningssättets
trollmakt.» Nya Dagl. Allehanda.
»En ny syn på hela det väldiga ämnet.»
Västmanl. Läns Tidn.
»En bok ur livet — man kan säga epokgörande.»
Karlstads Tidn.
»Studiet av Världshistorien blir i sällskap
med Wells oerhört fascinerande, underhållande
och lärorikt.» Aftonbladet.
»En dyrbar bokskatt — en roman om mänsklighetens
utveckling.» Sv. Läraretidning.
»I många avseenden den märkligaste bok
som någonsin utgivits.» American Magasine.
»En av de nyttigaste böcker, som någonsin
framkommit.» Lektor O. Olsson i Bokstugan.
»Allt i allt är Wells Världshistoria en bok, som kan livligt rekommenderas
till både folkbibliotek och ungdomsbibliotek. Icke minst bör den
vara synnerligen lämplig för studiecirklarna.»
Dr Fredrik Hjelmquist i Biblioteksbladet.
»Det skulle förvåna mig, om icke Wells Världshistoria om några år
kommer att finnas i de flesta svenska bokhyllor. I skol-, folk- och
studiecirkelsbibliotek får den helt enkelt icke saknas.»
Rektor Justus Elgeskog.

Wells' Världshistoria säljes även på avbetalning med
10 à 5 kr. i månaden i så gott som alla boklådor.

Wells' Världshistoria är redan tryckt i 15.000 ex.




Undertecknad beställer härmed

............................... Bokhandel
att sändas — pr postförskott — beloppet insändes samtidigt pr post

Av serien Natur och Kultur

Häft. ex.

/1              /2           /3            /4           /5            /6             /7
/8              /9           /10          /11          /12          /13            /14
/15           /16         /17          /18          /19          /20           /21
/22           /23          /24          /25          /26          /27           /28
/29            /30

Inb. ex.

/1              /2         /3         /4          /5          /6             /7
/8              /9           /10          /11          /12          /13           /14
/15            /16          /17           /18           /19           /20           /21
/22           /23          /24           /25           /26           /27           /28
/29            /30

Antal ex.
häft. inb.

Av serien Levnadskonst och karaktärsdaning
(se sid. 7.)

Lambek, Personlig kultur
Nietzsche, Historien och livet
Ahlberg, Det ondas problem
Kant, Tanke och hälsa
Mayo, Barn och självsuggestion

Av serien Modern Psykologi (se sid. 8—9)

Freud, Jung m.  fl. Psykoanalysen I/II
Freud, Jung m.  fl. Psykoanalysen I/II inb. i ett band
Hadfield, Psykologi och moral
Baudouin, Suggestion och autosuggestion
Hollingworth o. Poffenberger, Tillämpad psykologi.

Antal ex.
häft. inb.

Av serien Den nya Skolan (se sid. 10)

Wells, En stor lärares liv och gärning
Prytz, Det självverksamma skolbarnet
Craddock, Självstyrelse i skolan
Pedagogiska spörsmål, tidskrift f. nyare pedag,
rörelser.

Av serien Praktiska handböcker (se sid. 11)

Eskelin, Första hjälpen vid olycksfall
Routsalainen, Moder och barn
Collins, Amatörernas Radiobok

Av serien Moderna affärshandböcker
(se sid. 12—13)

Rittenberg, Hur man finansierar ett affärsföretag
Nordlund, Hur man skriver affärsbrev som göra verkan
Svensson, Hur den praktiske mannen arbetar
Norberg, Mina bankaffärer
Russell, Köpmannakonst i detaljhandeln
Lundquist, Konsten att skylta

Standardböcker

Ford, Mitt liv och mitt arbete (se sid. 13)
Belloc, Judarne och vi andra (se sid. 13)
Wells' Världshistoria I/II (se sid. 14)
Wells' Världshistoria halvfr. band

.............................................
Namn, titel
.............................................
Adress och datum

A.-B. Bond & Törnbladh, Sthlm 1924


På vårt förlag börjar i februari 1924 utgivas

EN SVENSK BIBLIOTEKSHANDBOK

Denna utgör en översättning och en för svenska förhållanden avpassad bearbetning
av Svend Dahls erkänt förträffliga Haandbog i Bibliotekskundskab, vilken
samtidigt utkommer på Hagerups förlag i Köpenhamn i en betydligt utvidgad tredje
upplaga. Den består av fyra delar, avsedda att utgöra tvenne ungefär lika stora
band, vartdera på något över 400 sidor. Varje del utgör ett helt för sig. Första
delen omfattar bokhistoria samt den andra bokframställningens och bokhandelns
teknik. I de tredje och fjärde delarna behandlas bibliotekens historia och
bibliotekstekniken. I den svenska editionen, som inrymmer flera bidrag av fackmän på
området, medverka bl. a. riksbibliotekarien I. Collijn, förste bibliotekskonsulenten
F. Hjelmqvist, biblioteksassistenten H. Nohrström i Helsingfors, förste bibliotekarien
A. Nelson, t. f. förste arkivarien E. Nygren, förste bibliotekarien O. Walde.
Den senare har också verkställt översättningen från danska till svenska. För
redaktionen svarar förste bibliotekarien S. E. Bring. Priset för
varje band beräknas till cirka 16 kr.

ALMQVIST & WIKSELLS FÖRLAG



NYHET

ERIK GUSTAF GEIJER
SAMLADE SKRIFTER
Ny ökad upplaga ordnad i tidsföljd
Genomsedd av John Landquist

ANDRA DELEN
SKALDESTYCKEN — TAL OCH AVHANDLINGAR
1817 — 1819

Pris häft. kr. 10:—; inb. 13:—.

P. A. NORSTEDT & SÖNERS FÖRLAG



NORSTEDTS NYHETER

Edward, Burke
DEN OGIFTA TANTEN
Översättning av Maria Dickson. Pris häft. kr. 5:50; inb. 7:—.

A. Holck
SOCIALA FÖRHÅLLANDEN
UNDER DET NITTONDE ÅRHUNDRADET
Översättning av Axel Nihlen. Pris häft. kr. 9:50; i numr. bibliofiluppl. 11:50.

Romain Rolland
MAHATMA GANDHI
Översättning av Hugo Hallenberg. Pris kr. 5:75.

Charles Sherman
I ANDRAS KLÄDER
Översättning av Brita Tigerschiöld. Pris häft. kr. 4:25; inb. 5:75.

Sigrid Undset
FRU MARTA OULIE
Översättning av Teresia Eurén. Pris kr. 2:25.

Wilhelm
KINANGOZI
Ett skådespel från de svartes världsdel. I tre akter. Pris häft. kr. 3:25; inb. 4:75.

W. B. Yeats
ENHÖRNINGEN FRÅN STJÄRNORNA
DROTTNINGEN
Två skådespel. Bemyndigad översättning. Pris häft. kr. 3:75, inb. 5:25.

P. A. Norstedt & Söners Förlag


Med detta häfte följer ett brevkort för rekvisition av handboken
»Svenska bibliotek» samt Bokförlaget Natur och Kulturs två-årskatalog.
Prospekt över »Världskulturen» medföljer.


<chapter name="Biblioteksbladet.
Årg. 9 1924 Häfte 2—4">
BIBLIOTEKSBLADET.
Organ för Sveriges Allmänna Biblioteksförening

Årg. 9 1924 Häfte 2—4

Redaktion: Fredrik Hjelmqvist och Knut Tynell,
Barnhusgatan 18, Stockholm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM - P. A. NORSTEDT & SÖNERS FÖRLAG



INNEHÅLL.
Kallelse till S. A. B:s tionde årsmöte med åtföljande studieresa till Danmark . . . 33
Svenska bibliotek. Den planerade svenska biblioteksföraren . . . 34
Folkbildningssakkunnigas förslag . . . 34
Föreningsbiblioteken i kommittémajoritetens förslag och i lektor Olssons reservation . . . 52
Biblioteksnotiser . . . 55
Litteratur: Recensioner av med. d:r Jacob Billström (J. B.), undervisningsrådet
Wilhelm Björck (W. B.), fru Olga Borg-Zetterberg (O. B.-Z.), redaktör
August Brunius (A. B—s), docenten Erling Eidem (E. E—m), fru Astrid
Feuk (A. F.), fil. d:r Johan Feuk (J. F.), rektor Mathias Feuk (M. F.),
med.kand. Sune Genell (S. G.), herr Hjalmar Gustafsson (Hj. G—n),
seminarielektor Alf Hildinger (A. H—r), fru Anna B. Hildinger (A. B. H.), fil.
d:r Fredrik Hjelmqvist (F. H.), andre bibliotekarien Arne Holmberg (A. H.),
seminarielektor Otto Holmdahl (O. H.), gymnastikdirektör Agne Holmström
(A—e H—m), amanuensen H. Hörlin (H. H.), förste aktuarien N. A. Jacobi
(J—i), fil. lic. Olof Jonasson (O. J—n), amanuensen Ernst Klein (E. K—n),
amanuensen Torsten Kolmodin (T. K.), biblioteksamanuensen Hans Küntzel
(H. K.), docenten Gustaf Lindeberg (G. Lbrg), fil. mag. Greta Linder
(G—a L.), bibliotekarien Hj. Lundgren (Hj. L—n), pastor Oscar
Mannström (O. M.), förste bibliotekarien Bert Möller (B. M.), förste arkivarien
Erik Naumann (E. N—nn), professor Martin P. Nilsson (M. P. N.), fru
Ellen Nordenstreng (E. N.), fröken Rut Nordgren (R. N.), biblioteksamanuensen
Herman Richter (H. R—r), professor Lännart Ribbing (Rg), lektor
Sixten Samuelsson (S. S.), antikvarien Bror Schnittger (Br. Sr), professor
Gunnar Schotte (G. Sch.), professor O. Sillen (O. S.), professor Carl
Skottsberg (C. S—g), fil. d:r Harald Svanberg (H. Sg), andre
bibliotekarien E. Sundström (E. S—m), fil. d:r Knut Tynell (K. T.), fil. d:r Fredrik
Vetterlund (F. V.), förste bibliotekarien Oscar Wieselgren (O. W—n),
statskonsulenten A. Östergren (A. Ö—n) . . . 57
Tidskriftsöversikt 1923 . . . 109
Viktigare nyutkomna arbeten . . . 118
Äldre årgångar av Biblioteksbladet återlösas av redaktionen . . . 120



Medlemsavgift för år 1924 i
Sveriges Allmänna Biblioteksförening
insändes till dess kassaförvaltare, andre bibliotekskonsulenten
Knut Tynell, Barnhusgatan 18, Stockholm.
Medlemsavgiften är 5 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet för år
1924 till ett nedsatt pris av 4 kr. vid prenumeration direkt hos redaktionen,
Bamhusgatan 18, Stockholm.



Medföljer Biblioteksbladet

VÄRLDSKULTUREN

Prospekt

P. A. Norstedt & Söners
Förlag / Stockholm




VÄRLDSKULTUREN
Det starka intresse för historisk och särskilt kulturhistorisk forskning,
som råder i de nordiska länderna, tog sig uttryck bl. a. i tillkomsten
av det stora verket VÄRLDSKULTUREN, som under åren 1905—1912
utgavs i såväl svensk som dansk-norsk edition. Då dessa upplagor voro
slutsålda, påbörjades — likaledes både på svenska och på danska och
norska — serieverket DET NITTONDE ÅRHUNDRADET. Detta, som
kan sägas vara en ny, mycket utvidgad upplaga av de senare partierna
i VÄRLDSKULTUREN, har i några och trettio volymer givit en framställning
av utvecklingen under det sistförflutna seklet; det föreligger
inom kort avslutat på svenska.

Båda verken hava författats av nordiska vetenskapsmän och utgivits
under redaktion av Professor Aage Friis, Köpenhamn.

Den nya upplaga av VÄRLDSKULTUREN, som vi för närvarande
förbereda och som vi härmed vilja fästa uppmärksamheten på, avser att
låta det äldre av de ovannämnda arbetena framträda i helt omarbetat,
väsentligen föryngrat och mycket kompletterat skick. Det nya verket
— ty såsom ett sådant kan den nya upplagan betecknas — skall i en
lång följd av volymer med stor allsidighet behandla världsutvecklingens
grundlinjer och huvudmoment från förhistorisk tid fram till år
1800-VÄRLDSKULTUREN är sålunda ämnad att bli ett standardverk av
ovanliga mått; tillsammans med DET NITTONDE ÅRHUNDRADET,
vilket verk kan betraktas som en redan existerande fortsättning av det nu
planerade arbetet, kommer detta att bilda ett kulturhistoriskt bibliotek,
vartill den nuvarande europeiska litteraturen knappast torde kunna
uppvisa något motstycke.

För redaktionen av företaget svarar nu som tidigare professor Aage
Friis, vilken till medarbetare förvärvat en rad utmärkta fackmän på
skilda forskningsområden; med ett eller ett par undantag äro dessa
medarbetare representanter för nordisk vetenskap. Verket kommer att

bestå dels av större delar, sammanställda av bidrag som behandla en
och samma epok, dels av mera fristående monografier. Samtliga volymer
skola rikt illustreras. Omfånget av hela verket är fastställt till minst
6,400 och högst 8,000 sidor i stor oktav. Priset kommer även vid högsta
sidantal icke att överstiga 300 kronor.

Vi meddela här nedan en plan över verket, kronologiskt uppställd
och upptagande titlar jämte författarenamn å de respektive delarna.

VÄRLDSKULTUREN
Under medverkan av nordiska vetenskapsmän redigerad av
Aage Friis, ny upplaga.

Primitiv kultur av prof. Martin P:son
Nilsson, Lund.

Orientens forntidskultur I.

Fornarisk kultur av prof. Vilh.
Thomsen, Köpenhamn.
Centralasiens kulturer av prof.
Arthur Christensen, Köpenhamn.
Indiens forntidskultur av prof.
Dines Andersen, Köpenhamn.
Det gamla Persien av prof. Edv.
Lehmann, Lund.
Östasien under forntiden av
prof. Ed. Erkes, Leipzig.

Orientens forntidskultur II.

Det gamla Egypten av överbibl.
H. O. Lange, Köpenhamn.
Assyrien och Babylonien av
prof. K. L. Tallqvist, Helsingfors
De västsemitiska folken av prof.
Frants Buhl, Köpenhamn.
Mindre Asiens kultur av prof.
Frants Buhl, Köpenhamn.

De förhistoriska tiderna i Europa I

Geologisk inledning av prof.
frih. Gerard de Geer, Stockholm.
De paleolitiska kulturerna av
prof. Haakon Shetelig, Bergen.
Grekland av prof Chr.
Blinkenberg, Köpenhamn.
Italien av museiinspektör
Friis-Johansen, Köpenhamn.
Östeuropa och det nordliga
Balkan av antikvarien T. J. Arne,
Stockholm.

De förhistoriska tiderna i Europa II.

Stenåldern av doc. C. A.
Nordman, Helsingfors.
Bronsåldern av prof. A. W.
Brøgger, Kristiania.
Järnåldern av prof. Haakon
Shetelig, Bergen, och A. W. Brøgger,
Kristiania.

Grekisk kultur av prof. J. L.
Heiberg, Köpenhamn.

Det romerska samhället under
republiken av överbibl. Sofus Larsen,
Köpenhamn.

Den romerska kejsartidens kultur
av prof. Martin P:son Nilsson, Lund.

Bysantinsk kultur av prof. J. L.
Heiberg, Köpenhamn.

Kristendomens uppkomst av prof. Vilh.
Grønbech, Köpenhamn.

Det germanska folksamhällets
utveckling av professor Halvdan Koht,
Kristiania.

Kyrkan och vetenskapen under
medeltiden av prof. Henrik Schück,
Stockholm.

Nordisk kultur under vikingatiden
och medeltiden, ny uppl. av avlidne
prof. Axel Olriks avd. i »Världskulturen».

Riddarliv och korstågskultur av prof.
Hans Olrik, Köpenhamn.

Kelterna och deras kultur av prof.
Alexander Bugge, Kristiania.

Medeltidens konst av lektor H. V.
Clausen, Köpenhamn.

Stadsliv och handel under medeltiden
av prof. Alexander Bugge,
Kristiania, och museidirektör M.
Mackeprang, Köpenhamn.

Islamitisk kultur av prof. Johannes
Pedersen, Köpenhamn.

Lantbruk och lantförhållanden från
medeltidens början till franska
revolutionen av docenten Henrik
Pedersen, Köpenhamn.

Renässansen I—II av prof. Valdemar
Vedel, Köpenhamn.

Renässanskonst av museidirektör Fr.
Beckett, Köpenhamn.

Musikens utveckling från äldsta
tiden till omkring år 1800 av doktor
R. Bergh, Köpenhamn.

Städer och borgarstånd från ijoo
till 1800 av doc. Nils Herlitz,
Stockholm.

Spaniens storhetstid av doktor E.
Gigas, Köpenhamn.

Nederländsk konst på 1600-talet av
museidirektör Karl Madsen,
Köpenhamn.

Det reformatoriska genombrottet hos
individen och samhället av doktor
Rurik Holm, Näs.

Fred och folkrätt intill Wienerkongressen
av generalsekr. Chr. L. Lange, Geneve.

Det franska samhället från 1500
till 1789, ny uppl. av avlidne
doktor J. P. Jacobsens avd. i
»Världskulturen».

Engelskt samhälls- och kulturliv åren
1500—1800 av förf. Niels Møller,
Köpenhamn.

Tysk kultur från Luther till Goethe
av prof. Fr. Paasche, Kristiania.

Sjuttonhundratalets konst av
museiintendent Axel Gauffin, Stockholm.

Samhället under enväldet av prof.
Oscar Albert Johnsen, Kristiania.

Sjuttonhundratalskultur av prof.
Francis Bull, Kristiania.

Judisk kultur under medeltid och
nyare tid av bibl. Raphael Meyer,
Köpenhamn.

Folkdiktningens plats i den europeiska
kulturutvecklingen av doc. C. W.
von Sydow, Lund.

Ett eller annat utbyte av ämne och författare kan framdeles komma
att visa sig nödvändigt, men eljest är planen avsedd att vara slutgiltig.
Med samtliga författare till de här ovan upptagna delarna har sålunda
avtal träffats, och ett stort antal bidrag föreligger redan i manuskript.
Verket kommer emellertid att innehålla åtskilligt utöver vad som
uppräknats. Sålunda förberedas monografiska framställningar av ytterligare
följande ämnen: »Lönarbetet genom tiderna», »Kunskapen om jorden från
äldsta tider till omkring 1800», »Kolonialpolitiken intill år 1800», »Exotiska
kulturer», »Världshandelns historia», »Sveriges insats i Nordeuropas historia


under 1500- och 1600-talen», »Övertro och trolldom», »Teaterns utvecklingshistoria»
samt »Europas sociala och ekonomiska utveckling under
medeltid och nyare tid». Utsikt finnes, att professor Eli Heckscher,
Stockholm, kommer att åtaga sig författandet av det sistnämnda mycket
betydelsefulla verket; meningen är att detta skall behandla den
ekonomiska utvecklingen ända fram till våra dagar, varigenom en lucka i
DET NITTONDE ÅRHUNDRADET kommer att fyllas.

Slutligen planeras tre band om »Hus och hem genom tiderna», åstadkomna
genom samarbete mellan syenska, danska och norska pennor.

Utgivandet skall börja under vårens lopp med Martin P:son Nilssons
»Primitiv kultur» och J. L. Heibergs »Grekisk kultur» och »Bysantinsk
kultur»; provsidor ur dessa trenne verk äro här bifogade. Närmast skola
följa Karl Madsens »Nederländsk konst under sextonhundratalet», Rudolf
Berghs »Musikens utveckling», Hans Olriks »Riddarliv och korstågskultur»,
E. Gigas' »Spaniens storhetstid» och Henrik Schücks »Kyrkan och
vetenskapen under medeltiden». I fortsättningen skall en utgivningsföljd
iakttagas, som i görligaste mån motsvarar den historiska kronologien;
tekniska förhållanden och särskilda önskemål från författarnas sida kunna
dock även framdeles göra en eller annan omkastning av den i planen
härovan angivna ordningen nödvändig.

Med hänsyn till verkets omfång beräkna vi, att utgivandet skall
komma att taga en tid av tre år i anspråk. Det är emellertid vår avsikt
att utsända de respektive volymerna i så snabb täkt som möjligt.

Stockholm i april 1924.
P. A. NORSTEDT & SÖNERS FÖRLAG
och mer kommo i bruk; särskilt berömda äro Demetrios Poliorketes'
belägringsmaskiner och de sinnrika apparater, med vilka Arkimedes
väsentligt bidrog till Syrakusas försvar mot romarna. Det konstruerades
också maskiner till nytta och nöje i det borgerliga livet. De
alexandrinska mekanikerna gåvo t. ex. anvisningar för
konstruerandet av en brandspruta, en automatisk
väg-mätare att använda vid resor i vagn, ja t. o. m. en så
modern inrättning som en automat, vilken, när man
lade ett mynt i den, gav ifrån sig vigvatten, och
deras skrifter beskriva en massa mekaniska konststycken,
figurgrupper, som röra sig automatiskt, liksom på senare
tidens konstmässiga kyrkur, automatteatrar, där det
uppfördes hela skådespel av mekaniska dockor, mekaniska
musikinstrument, Tantalus-bägare o. s. v. Dessa
apparater, som tjänade till förströelse vid bjudningar och i
villaparker, drevos i regeln genom användning av
lufttrycket; en enstaka gång är ånga använd för att vrida
runt en liten kula.

Denna mekanikens utveckling möjliggjordes genom de
stora framsteg, som fysik och mekanik gjorde. Straton, Teofrastos'
efterträdare som den peripatetiska skolans ledare, återupptog Aristoteles'
fysiska studier i rent exakt ända och kom bl. a. på experimentets väg
till en riktig uppfattning av lufttryckets fenomener. I matematiken
sammanfattade Euklides med den skarpaste exakthet de
elementära grunderna i förträffliga läroböcker, Arkimedes gjorde nya
landvinningar genom en rad geniala upptäckter, särskilt angående
mätningen av krokliniga figurer och kroppar. Apollonios utvecklade
och bekantgjorde läran om koniska sektioner. Arkimedes grundlade


Fig. 106. Bägare, Pompeji. Fotografi.


Provsida ur J. L. Heiberg, Grekisk kultur.

antika statyer, som voro förflyttade från Grekland och andra orter, att
grekernas medfödda sinnen för skulptur hade näring nog. Av Niketas
Koniates finnes en särskild avhandling om de antika statyerna, som


Fig. 13. Bokband. Siena. Fotografi.


förstördes eller bortfördes vid stadens erövring 1204 (ibland dem var
det förgyllda bronsfyrspann, som nu står på Markuskyrkan i Venedig).
Men kyrkan hade liksom judarna och muhammedanerna en helig
rädsla för figurplastiken och dess hedniska kroppslighet, och även om
den icke direkt förföljde bildhuggarkonsten (utom under bildstriden),
så sörjde den likväl för att den plastiska människoframställningen

Provsida ur J. L. Heiberg, Bysantinsk kultur.

kvävdes genom brist på luft och ljus. Bildhuggarna blevo stenhuggare
i arkitekturens tjänst och slösade med sin tåliga omsorg och makalösa


Fig. 14. Madonnarelief. Ravenna. Fotografi.


handaskicklighet på knypplingsfina kapitäl, korskrank och ornamentsfriser.
Med lysande virtuositet och mycken dekorativ smak handskas
de med sina stiliserade växtornament och förstå även att anbringa
realistiska djurfigurer med mycken verkan, men oftast vilar över deras

Provsida ur J. L Heiberg, Bysantinsk kultur

tror bland de moderna kulturfolken. Den kan betecknas som en målning,
som gjorts outplånlig, därigenom att färgämnet ingnidits i små
sår och inlagrats i underhuden. På söderhavsöarna tillgick operationen
så, att mönstret först målades på huden — ibland återkomma samma
mönster på sniderierna i trä, ben och snäckskal. Därpå sattes ett
beninstrument med sågformig egg i linjerna och trycktes in med slag
av en lätt liten klubba. Som färgämne användes sot av trä. Japaner
och polynesier ha använt tatueringen med den största
virtuositeten. Polynesierna tatuerade särskilt kroppen mellan midjan och
knäna, mera sällan ansiktet utom på Nya Zeeland, där just ansiktet
pryddes med rika mönster. För kvinnorna inskränktes de till haka
och läppar, och i allmänhet voro kvinnorna ej så rikt ornamenterade
som männen. På andra håll är det kvinnorna som tatueras, icke
männen, så bland eskimåerna och några indianstammar både i Norra och
Södra Amerika, hos somliga dock även männen.

Tatueringen tjänar ofta att angiva de sociala åtskillnaderna.
Bland eskimåerna bruka de gifta kvinnorna bära tatuering. På Nya
Zeeland tillkom den hövdingarna och de förnäma. Likså är den ett
förträffligt medel att anbringa de utmärkelsetecken, som primitiva
folk älska. Vissa stammar i norra
Bortre Indien och på Borneo, som hylla det som den förnämsta
bragden att ta sina fienders huvuden, anlägga en viss tatuering som
erinring av en dylik bragd och ånge till och med antalet tagna huvuden
genom särskilda märken.

En annan metod är att irritera såren, t. ex. genom att gnida in dem
med fasta ämnen. Därigenom uppstå små upphöjda prickar och svulster.
Detta tycks mest förekomma hos lägre stående folk som andamaneser,
sakai på Filippinerna, australnegrer, vissa papuaner, utom i


Maoribild av trä med den för en man
vanliga tatueringen.


Provsida ur Martin P:son Nilsson, Primitiv kultur.



Stockholm

Kungl. Boktryckeriet
P. A. Norstedt & Söner
1924

På vårt förlag börjar i april 1924 utgivas

EN SVENSK BIBLIOTEKSHANDBOK

Denna utgör en översättning och en för svenska förhållanden avpassad bearbetning
av Svend Dahls erkänt förträffliga Haandbog i Bibliotekskundskab, vilken samtidigt 
utkommer på Hagerups förlag i Köpenhamn i en betydligt utvidgad tredje
upplaga. Den består av fyra delar, avsedda att utgöra tvenne ungefär lika stora
band, vartdera på något över 400 sidor. Varje del utgör ett helt för sig. Första
delen omfattar bokhistoria samt den andra bokframställningens och bokhandelns
teknik. I de tredje och fjärde delarna behandlas bibliotekens historia och bibliotekstekniken. 
I den svenska editionen, som inrymmer flera bidrag av fackmän på
området, medverka bl. a. riksbibliotekarien I. Collijn, förste bibliotekskonsulenten F. 
Hjelmqvist, biblioteksassistenten H. Nohrström i Helsingfors, förste bibliotekarien
A. Nelson, t. f. förste arkivarien E. Nygren, förste bibliotekarien O. Walde.
Den senare har också verkställt översättningen från danska till svenska. För
redaktionen svarar förste bibliotekarien S. E. Bring. Priset för
varje band beräknas till cirka 16 kr.

ALMQVIST & WIKSELLS FÖRLAG



NYHET

ERIK GUSTAF GEIJER
SAMLADE SKRIFTER
Ny ökad upplaga ordnad i tidsföljd
Genomsedd av John Landquist

ANDRA DELEN
SKALDESTYCKEN — TAL OCH AVHANDLINGAR
1817—1819
Pris häft. kr. 10:—; inb. 13:—.

P. A. NORSTEDT & SÖNERS FÖRLAG



NORSTEDTS NYHETER

Olav Duun
JUVIKSFOLKET
Översättning från norskt landsmål av Thorsten W. Törngren.
Pris häft. kr. 5:25; inb. 6:75.

W. B. Maxwell
VÄRNLÖS INFÖR LAGEN
Översättning av Sven Deregård. Pris häft. kr. 8:75; inb. 10:50.

Pierre Mille
MONARKEN
Bemyndigad översättning från franskan av Runar Schildt. Pris kr. 3:50.

Romain Rolland
MAHATMA GANDHI
Översättning av Hugo Hultenberg. Pris kr. 3:75.

Frank Swinnerton
KVINNOLIST
Översättning från engelskan av Thorsten W. Törngren. Pris häft. kr. 6:—; inb. 7:50.

W. B. Yeats
RÖDE HANRAHAN
Översättning av Margaretha Frölich. Pris häft. kr. 4:—; inb. 5:50.

LÄNGTANS LAND
Till svenska av Karl Asplund. Pris kr. 1:50.

P. A. Norstedt & Söners Förlag


Med detta häfte följer ett prospekt över Magnusson
»Socialdemokratien» jämte rekvisitionskort.


<chapter name="Biblioterksbladet.
Årg. 9 1924 Häfte 5">
BIBLIOTEKSBLADET
Organ för Sveriges Allmänna Biblioteksförening

Årg. 9 1924 Häfte 5

Redaktion: Fredrik Hjelmqvist och Knut Tynell,
Barnhusgatan 18, Stockholm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM - P. A. NORSTEDT & SÖNERS FÖRLAG





INNEHÅLL.
Andr. Sch. Steenberg. Bibliotekernes Folkedannelsearbejde . . . 121
Bert Möller. Den svenska bokhandelns öden . . . 123
Gurli Linder. Böcker för barn och ungdom julen 1923 . . . 129
Biblioteksnotiser . . . 144
Litteratur: Recensioner av med. d:r Jacob Billström (J. B.), undervisningsrådet
Wilhelm Björck (W. B.), fil. lic. Iwan Bolin (I. B.), professorskan Ester
Brisman (E. B-n), kyrkoherde Erling Eidem (E. E—m), fil. d:r Johan Feuk
(J. F.), med. kand. Sune Genell (S. G.), fil. d:r Fredrik Hjelmqvist (F. H.),
fil. lic. Pelle Holm (P. H.), bibliotekarien Arne Holmberg (A. H.),
seminarielektor Otto Holmdahl (O. H.), gymnastikdirektör Agne Holmström
(A—e H—m), förste aktuarien N. A. Jacobi (J—i), docenten Gustaf
Lindeberg (G. Lbrg), fil. mag. Greta Linder (G—a L.), fru Gurli Linder (G. Z.),
förste bibliotekarien Bert Möller (B. M.), professor Martin P. Nilsson
(M. P. N.), rektor Knut Ramstedt (K. R-dt), professor Lännart Ribbing
(Rg), biblioteksamanuensen Herman Richter (H. H—r), fil. d:r Harald
Svanberg (H. Sg), fru Elin Söderqvist (E. Sqt), professor John Vennerholm
(J. V-m), fil. d:r Fredrik Vetterlund (A. V.), förste bibliotekarien Oscar
Wieselgren (O. W—n) . . . 148
Viktigare nyutkomna arbeten . . . 164

OBS.! Angående Sveriges allmänna biblioteksförenings båda
nyutkomna biblioteksbroschyrer se notiserna sid. 147.

Medlemsavgift för år 1924 i
Sveriges Allmänna Biblioteksförening
insändes till dess kassaförvaltare, andre bibliotekskonsulenten
Knut Tynell, Barnhusgatan 18, Stockholm.
Medlemsavgiften är 5 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet för år
1924 till ett nedsatt pris av 4 kr. vid prenumeration direkt hos redaktionen,
Barnhusgatan 18, Stockholm.





Bonniers
BIBLIOTEKSBAND

tål jämförelse med alla övriga bokband (även
s. k. nandbundna), som erbjudas bibliotek eller
cirklar och
är alltjämt bäst, mest tilltalande i utstyrsel,
starkast och billigast.

Bandet kan erhållas å all litteratur som
förmedlas genom oss.

Vi ha hittills snabbast kunnat expediera
ingångna bokrekvisitioner och tillämpa allt
fortfarande överenskommen rabatt samt fraktfrihet
till rekvisitionsorten.

Insänd order direkt, genom Eder studieledning
eller Bibliotekskonsulenterna i
Skolöverstyrelsen till

BONNIERS BOKFÖRMEDLING
STOCKHOLM



NORSTEDTS NYHETER

Axel Ahlman
SNÄCKAN
Dikter. Kr. 4:50.

E. F. Benson
PORTRÄTTET
Övers. av Fr. Sandberg. Häft. kr. 4:—; inb. 5:75.

Nils-Magnus Folcke
MANNEN FRÅN BERGEN
Dikter. Kr. 3:—.

Edmund Gosse
FAR OCH SON
En studie över två temperament
Övers. av Beatrice Cronstedt. Häft. kr. 5:50; inb. 7:—.

Ragnar Holmström
DEN LÅNGA RESAN
Kr. 2:50.

Göran Lindblad
AUGUST STRINDBERG
SOM BERÄTTARE
Studier i hans tidigare prosa
Kr. 4:75.

Sigrid Undset
DEN LYCKLIGA ÅLDERN
Övers. av Vera von Kræmer. 2:a uppl.
Häft. kr. 4:—; inb. 5:50; halvfranskt band 11:50.

P. A. Norstedt & Söners Förlag




<chapter name="Biblioteksbladet.
Årg. 9 1924 Häfte 6 o. 7">
BIBLIOTEKSBLADET.
Organ för Sveriges Allmänna Biblioteksförening

Årg. 9 1924 Häfte 6 o. 7

Redaktion: Fredrik Hjelmqvist och Knut Tynell,
Barnhusgatan 18, Stockholm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM - P. A. NORSTEDT & SÖNERS FÖRLAG



INNEHÅLL.
Berättelse över Sveriges allmänna biblioteksförenings tionde årsmöte . . . 169
S. A. Brs studieresa till Danmark. (Med 9 illustrationer.) . . . 175
Haugstrup, S. Det daglige Arbeide i et dansk Centralbibliotek. (Med 2 illustrationer.) . . . 180
Litteratur: Recensioner av professorskan Ester Brisman (E. Bn), docenten
Erling Eidem (E. E—m), fil. d:r Johan Feuk (J. F.), rektor Mathias Feuk
(M. F.), fil. kand. Gunnar Furuland (G. F.), med. kand. Sune Genell (S. G.),
seminarielektor Alf Hildbger (A. H—r), professor Theodor Hjelmqvist
(T. H.), fil. lic. Pelle Holm (P. H.), andre bibliotekarien Arne Holmberg
(A. H.), fröken Helja Jacobson (H. J—n), andre bibliotekarien Hans
Küntzel (H. K.), fil. mag. Greta Linder (G—a L.), bibliotekarien Hj.
Lundgren (Hj. L—n), förste bibliotekarien Bert Möller (B. M.), förste
arkivarien Erik Naumann (E. N—nn), professor Martin P. Nilsson (M. P. N.),
professor Lännart Ribbing (Rg), biblioteksamanuensen Herman Richter
(H. R—r), författaren Runar Schildt (R. S—dt), rektor Olof Sundin (O. S.),
fil. d:r Harald Svanberg (H. Sg), fil. d:r Knut Tynell (K. T.), fra Olga
Wetterberg (O. Wbg), fil d:r Fredrik Vetterlund (F. V.), förste bibliotekarien
Oscar Wieselgren (O. W—n) . . . 185
Viktigare nyutkomna arbeten . . . 205



Vad pressen säger om det nyligen utkomna andra bandet av

NORDISK FAMILJEBOK
NYA UPPLAGAN

bekräftar och understryker ytterligare de tidigare allmänt uttalade, omdömena om verket
beträffande tillförlitlighet, vetenskaplig noggrannhet, populär avfattning, förstklassig
redigering samt ypperlig illustrering och förnämlig utstyrsel. Så skriver:

Stockholms-Tidningen: »Andra bandet håller i alla avseenden vad början lovat, såväl
vad text och illustrationsmaterial som aktualitet beträffar. Särskilt illustrationsmaterialet
är imponerande.»

Nya Dagl. Alleh.: »Det nu utkomna andra bandet ger visshet oro, att vi med
Nordisk Familjebok i dess nya upplaga få en svensk encyklopedi, som i fråga om
materialets aktualitet, meddelandenas vederhäftighet och illustrationernas mängd och
kvalitet tål vilka jämförelser som helst . . .»

Aftonbladet: »Svenska allmänheten ar att lyckönska till detta verk, som vittnar om
en hög grad av skicklighet och förfarenhet hos sin ledning.»

Sv. Dagbl.: »Summan av en granskning blir den, att Nordisk Familjebok i sin
tredje upplaga fortfarande står i främsta ledet, en ovärderlig och pålitlig bundsförvant
till envar, som för krig mot okunnigheten och glömskan.»
—————————————————————————————————————
Verket kommer att omfatta  20 band och beräknad utkomma und. c:a 8 år. Priset är
20, 23 à 25 kr. pr band, beroende på bandets beskaffenhet. De nu utkomna båda
banden erhållas pr omg. Bekväma betalningsvillkor. Provhäfte erhålles gratis och
rekvisition kan ske i närmaste bokhandel eller direkt från förlaget.
—————————————————————————————————————
A.-B. FAMILJEBOKEN
Vasagatan 7, Stockholm







Vänd Eder med Edra biblioteksinköp
till närmaste bokhandel. Där erhåller
Ni bekvämast, fortast och på ett ställe
allt, som finnes att tillgå inom den svenska
bokmarknaden.

Inbindningen verkställes i starka, av förste
bibliotekskonsulenten godkända band
till ytterst billiga priser.

På såväl böcker som inbindning
lämnas 20 % rabatt.

SVENSKA
BOKHANDLAREFÖRENINGEN




Medéns Bokhandels Förlag, Göteborg

SIGURD DAHLLÖF
SAGOR OCH ÄVENTYR

Med teckningar av konstnären Alb. Eldh
Tvenne samlingar, häftade à 2:75, inb. à 3:75.
Båda samlingarna i ett band (det fastställda
biblioteksbandet) kr. 7:50:

UR PRESSEN:

»Sigurd Dahllöf, som givit oss ypperliga skildringar ur folkets tros- och föreställningsliv,
synes alltmera komma in på sagodiktningens fält. Detta fält förefaller
kanske vara lätt för en författare att beträda, och det lockar många i våra dagar;
de flesta komma från barnkammaren dit in, få ha dett den äkta sagan själv —
sagoprinsessor i folksjälens helgedom. Till dessa senare benådade hör Sigurd
Dahllöf — — —»

»Boken är smakfullt utstyrd, väl tryckt och Albert Eldhs teckningar goda, inte
minst de små vinjetterna. — — —» (Prof. E. Wrangel i Stockholms Dagbl.)

»Med säker hand levandegör han sagomystikens gestalter och stämningsfulla miljö
i våra obygder, sådana de kvarlevat där nästan ända in i våra dagar. Det slår en
ångande doft av Värmlands skogar och tjärn emot en ur äventyr sådana som
'Tjäderleken vid Grymtjärn', 'Samuel Brattbergs fiskafänge' och 'När trollen drogo
till skogs'. 'Skatten' och 'Kelgrisar' äro på kornet tagna skildringar ur vårt
allmogeliv. Stilen är konstnärligt knapphändig och starkt personlig. Albert Eldhs
teckningar passa väl in i ramen.» (M. T—s i Svenska Dagbl.)

»— — — Sigurd Dahllöfs sagor och äventyr äro kanske mer lämpliga för vuxna
än för barn.

Det är med spänt intresse man läser dem, särskilt den fantasieggande och utmärkt
väl berättade historien om Brattbergs fiskafänge. Det är äkta kärna och gott gry i
dessa folkliga gamla sagomotiv, och då man slutat sagosamlingen, är man fullt ense
med den gamla på Missunderuds gård i vad hon säger om helgedomen och sagans
huldra. Den lilla berättelsen Kelgrisar visar även den, i en annan genre, hur väl
författaren förstår träffa den lugna, värdiga, för att icke säga högtidliga
bondehumorn, där skämtet flyger och ironin dansar utan att berättaren så mycket som
drar på munnen.

Författaren borde utses till överste sagosamlare i Sverige. Han har vissa
förutsättningar att bli vår Asbjörnsen och Moe i en person.»
(D:r Erik Hedén i Social-Demokraten.)

Säljes till alla statsunderstödda bibliotek med 20 % rabatt,
franko, genom, varje auktoriserad bokhandel.

Medéns Bokhandels Förlag, Göteborg



Med detta häfte följer en postanvisningsblankett.

<chapter name="Biblioteksbladet.
Årg. 9 1924 Häfte 8">
BIBLIOTEKSBLADET.
Organ för Sveriges Allmänna Biblioteksförening

Årg. 9 1924 Häfte 8

Redaktion: Fredrik Hjelmqvist och Knut Tynell,
Barnhusgatan 18, Stockholm

Utkommer i 8 häften om året Prenumerationspris 6 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 5 kr.) - - - - -

STOCKHOLM - P. A. NORSTEDT & SÖNERS FÖRLAG



INNEHÅLL.
Andr. Sch. Steenberg 70 år (Med 1 porträtt) . . . 209
Skolöverstyrelsens yttrande angående folkbildningssakkunnigas betänkande . . . 210
Greta Linder, En bibliotekshandbok. (Recension.) . . . 219
Sveriges allmänna biblioteksförenings klassifikationssystem inför tysk kritik . . . 222
S. A. B:s studieresa. Tillägg . . . 225
Litteratur: Recensioner av med. d:r Jacob Billström (J. B.),
undervisningsrådet Wilhelm Björck (W. B.), fil. lic. Iwan Bolin (I. B.),
gymnastikdirektör Agne Holmström (A—e H—m), förste aktuarien N. A. Jacobi (J—i),
fru Ellen Nordenstreng (E. N.), professor John Vennerholm (J. V—m) . . . 226


Medlemsavgift för år 1925 i
Sveriges Allmänna Biblioteksförening
insändes till dess kassaförvaltare, andre bibliotekskonsulenten
Knut Tynell, Barnhusgatan 18, Stockholm.
Medlemsavgiften är 5 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet till ett
nedsatt pris av 4 kr. vid prenumeration direkt hos redaktionen, Barnhusgatan
18, Stockholm.

Vid prenumeration kan bifogade postanvisningsblankett användas. På samma
blankett kunna övriga av S. A. B. utgivna publikationer rekvireras till följande
nedsatta priser:

Svenska bibliotek . . . inb. 5:75 + porto (bokhandelspris 7:50)
Bibliotek, deras betydelse och skötsel 1:25 + porto (bokhandelspris 1:75)
Klassifikationssystem . . . 1:50 + porto (bokhandelspris 2:25)



Porto 5 öre,
om blott
namn o. adress
skrivas på
baksidan

Sveriges allmänna biblioteksförenings kassaförvaltare

Fil. d:r Knut Tynell

Barnhusgatan 18.

Stockholm

Korsband




Härmed rekvireras:......................... ex. av »Svenska bibliotek», pris inb. 5:75,
.............. ex. av Bibiblioteksbladet 1924 (pris 5:—, för skolbibl. o. statsunderstödda
folk- samt studiecirkelbibl. 4:—); ........... ex. av årg. 1919, 1921 (pris för
årg. 3:—, resp. 2:—), 1922, 1923 (pris 5:—, resp. 4:—). (Årg. 1916, 1917 och
1920 slutsålda.)
......... ex. av »Bibliotek, deras betydelse och skötsel», 2:a fullständigt omarb.
uppl. (pris 1:25 + porto).
......... ex. av »Klassifikationssystem» (pris 1:50 + porto).
Torde sändas mot postförskott (varvid till ovanstående priser kommer
postförskottsavgift).

Rekvirentens namn och adress:
..........................................
..........................................
..........................................

Medföljer Biblioteksbladet.
Giltighetstid: En månad från avstämplingsdagen.
(Vid poststation kvarligger dock postanvisningsbeloppet endast 14 dagar.)

Belopp
Ej över 3 kronor ......
Över 5 t.o.m. 50 kronor
Över 50 t.o.m. 100 kronor
Över 100 t.o.m. 250 kronor
Över 250 t.o.m. 500 kronor
Över 500 t.o.m. 750 kronor
Över 750 t.o.m. 1000 kronor


INRIKES POSTANVISNING
å ett belopp

av ... kronor ... öre.

(här skrives, med början längst till vänster å raden, krontalet med bokstäver, omedelbart åtföljt av
öretalet upprepas ej.)

Till S.A.B:s kassaförvalttare
Fil. d:r Knut Tynell
Addressatens bostad. Barnhusgatan 18
Adresspostantalt: STOCKHOLM

KVITTO
Omstående belopp kvitteras.

...... den .....
(Namn:) .......
Bevittnas:




Medföljer Biblioteksbladet

SOCIALDEMOKRATIEN
I SVERIGE
av
Gerhard Magnusson

Stockholm.
P. A. Norstedt & Söners
Förlag


SOCIALDEMOKRATIEN
I SVERIGE
Gerhard Magnussons märkliga bokverk, föreligger nu avslutat
i och med att tredje delen har utkommit. Av verkets tre delar,
bär del I titeln I brytningstider, del II I kamptider och
den nu utkomna del III I ansvarstider. De bägge första
delarna av verket hava såväl av press som publik emottagits
med största välvilja. Gerhard Magnussons skildring av den
socialdemokratiska rörelsen, vänder sig ju ej heller till någon
särskild samhällsklass utan söker sin publik bland alla politiskt
och socialt intresserade medborgare, av vad partifärg de vara
må. Och alla Stockholmare, som varit med om de skiftande
händelser, vilka inträffat från rörelsens genombrottsår och fram
till närvarande tid, torde ha ett särskilt intresse av detta verk.
Alla delarna äro rikt illustrerade med porträtt och andra
fotografier, karikatyrer och teckningar, faksimil av brev och
tidningsartiklar m. m. Samtliga tre delar innehålla flera
färgtrycksplanscher.

Priset är för del I och del II kr. 15:— per del, för häftat
exemplar; kr. 17:50 för inbundet exemplar per del. Priset för
del III är häftad kr. 10:— och inbunden kr. 12:50. Priset för
verket komplett, häft. kr. 40:— inb. 47:50.

STOCKHOLM

P. A. Norstedt & Söner
Kungl. Boktryckeriet
1924



ANMÄLAN FÖR ÅR 1925
Biblioteksbladet kommer att under år 1925 utgivas efter samma
plan som hittills.

Olika sidor av bok- och biblioteksväsendet skola belysas i korta,
populärt hållna uppsatser, med särskild vikt lagd vid sådana frågor, som kunna vara
av intresse och till nytta för stads- och folkbiblioteken samt för läroverkens,
seminariernas, folkhögskolornas och folkskolornas bibliotek.

Då från barn- och skolbibliotekshåll önskningar uttalats att skolbiblioteksfrågor
måtte bli något mera uppmärksammade än hittills, skall f. o. m. nästa
årg. i tidskriften införas en särskild avdelning för frågor rörande barn- och
skolbibliotek. För denna avdelning kunna bidrag påräknas, utom från fru Gurli
Linder, av fröken Alvida Sandberg, fröken Hildur Lundberg, fröken Elin
Lundewall m. fl.

Med uppmärksamhet kommer tidskriften att följa biblioteksverksamheten i
dess samband med folkbildningsarbetet i övrigt.

I varje häfte skola under rubriken »biblioteksnotiser» lämnas kortfattade
redogörelser för bibliotek och biblioteksverksamhet i in- och utlandet.

Slutligen skall Biblioteksbladet söka att underlätta bokurvalet för bibliotekens
styrelser och föreståndare genom en omfattande litteraturavdelning, innehållande
kortfattade recensioner, varvid redaktionen har försäkrat sig om biträde av
fackmän på olika områden.

Liksom under det gångna året kommer varje häfte tillika att innehålla förteckning
över sådan nyutkommen litteratur, som kan antagas bli införd i statens
katalog över böcker, som kunna erhållas i statsbidrag. Slutligen komma som
hittills att lämnas korta översikter över nyare litteratur på danska och norska
samt över uppsatser i några viktigare svenska tidskrifter.

Biblioteksbladet utges i 8 häften om året, vartdera om c:a 2 ark. Vid
prenumeration å posten eller i bokhandeln är priset 6 kr. för helt år. Medlemmar
av Sveriges allmänna biblioteksförening (årsavgift 5 kr.) erhålla tidskriften utan
särskild avgift. Statsunderstödda folk- eller studiecirkelbibliotek samt under
skolöverstyrelsen stående undervisningsanstalters bibliotek kunna erhålla
Biblioteksbladet till ett nedsatt pris av 4 kr. vid prenumeration direkt hos
redaktionen, adress: Barnhusgatan 18, Stockholm.

Bidrag till tidskriften i form av uppsatser och notiser sändas till redaktionen
under adress Barnhusgatan 18, Stockholm.

FREDRIK HJELMQVIST. KNUT TYNELL.



Vänd Eder med Edra biblioteksinköp
till närmaste bokhandel. Där erhåller
Ni bekvämast, fortast och på ett ställe
allt, som finnes att tillgå inom den svenska
bokmarknaden.

Inbindningen verkställes i starka, av
förste bibliotekskonsulenten godkända band
till ytterst billiga priser.

På såväl böcker som inbindning
lämnas 20 % rabatt

SVENSKA
BOKHANDLAREFÖRENINGEN


