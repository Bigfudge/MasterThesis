DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

*

XIV. BIND.
RESEN--SAXTRUP.


KJØBENHAVN.
GYLDENDALSKE BOGHANDELS FORLAG (F. HEGEL & SØN).
GRÆBES BOGTRYKKERI.
1900.


<chapter name="Resen, Hans Hansen, 1596-1653, Biskop">

<b>Resen, Hans Hansen,</b> 1596-1653, Biskop, var en Søn af
ndfr. anførte Biskop Hans Poulsen R. (d. 1638) i dennes første
Ægteskab og fødtes i Kjøbenhavn 19. Okt. 1596. Da han tidlig
viste, at han besad et godt Hoved, blev han sat i vor Frue Skole,
fra hvilken han 1614 gik over til Universitetet. Theologiske og
filosofiske Studier bleve hans Fag. Kort efter Faderens 2. Ægteskab
1615 rejste Sønnen til Wittenberg, hvor han tilbragte nogle Aar
med flittige Studier og fin Professoromgang. Efter henved et Aars
Ophold i Hjemmet drog han atter ud i 1619, denne Gang til
Strasburg, hvor han især levede sammen med de 2 unge Adelsmænd 
Niels Trolle og Mogens Sehested, med hvem han foretog
en Rejse gjennem Schweits og Frankrig.

Efter flere Rejser og vel tilbragte Studieaar kom R. hjem i
Dec. 1620 og blev 1621 efter Skoleherren Palle Rosenkrantz’ Valg
indsat af sin Fader som Rektor for Herlufsholm Skole, hvorpaa
han tog Magistergraden. Her fra kaldtes han 1624 til Professor ved
Universitetet, hvor han i 10-11 Aar foredrog forskjellige af de
under det filosofiske Fakultet hørende Fag. 1635 valgte det akademiske 
Konsistorium ham til Sognepræst ved Frue Kirke. Dette
Embede overtog han dog ikke, da han s. A. beskikkedes til Professor 
i Theologien, hvorpaa han 1636 tog Doktorgraden. I denne
Stilling virkede han nu i en Række Aar, indtil han 25. Maj 1652
af Sjællands Præsteskab valgtes til Stiftets Biskop efter Dr. Jesper
Brochmands Død. Han indviedes til Embedet af sin Svoger Biskop
Peder Vinstrup fra Lund. Snart efter sygnede han dog hen og
døde allerede 3. April 1653.

R. hører til den Slags Personligheder, hvis Billede det ikke
er let at fastholde, fordi de ikke frembyde noget særegent. Af 
Ydre var han en kjøn Mand, og han synes at have hørt til dem,
der, udrustede med gode Evner og stillede under usædvanlig 
gunstige Forhold, vandre den slagne Vej fremad uden Afstikkere til
højre eller til venstre, udfylde deres Plads med Flid og Dygtighed,
men uden i noget Forhold at træde saa dybe Spor, at de ere
synderlig kjendelige, naar Arbejdstiden er omme. Til Billedet af
R. hører ogsaa, at han levede i et overordentlig lykkeligt 
Ægteskab med den smukke, elskværdige og af mange attraaede Thale
Vinstrup (f. 12. Maj 1604), en Datter af hans Stifmoder i hendes
første Ægteskab med Biskop Peder Jensen V. Ved dette Ægteskab 
knyttedes R. endnu nærmere end forhen til Professorkredsen.
Brylluppet stod 14. Febr. 1624 i Bispegaarden, og Ægteskabet var
velsignet med en talrig Børneflok, deriblandt den siden bekjendte
Præsident Peder Hansen R. (s. ndfr.), og alt var Lykke og 
Tilfredshed, indtil Husfaderens Sygdom og Død gjorde en brat 
Standsning. Dette Slag var for tungt for den kjærlige Hustru, Dagen 
efter Mandens Begravelse døde hun. Samtiden har i stærke Ord 
vidnet om hendes ædle Egenskaber.

R.s litterære Virksomhed indskrænkede sig til en saadan Række
af filosofiske og theologiske Disputatser, som hans akademiske Kald
udkrævede, og til en i højeste oratoriske Stil holdt latinsk Sørgetale
over Kansler Chr. Friis til Kragerup (1639). R.s theologiske Stade
lader sig maaske bedst udtrykke i de Ord, at han var en ulastelig
Discipel af sin Fader og af Biskop Brochmand, uden Tendens til
Særmeninger, der i nogen Maade kunde fjærne ham fra stræng
luthersk Orthodoxi.

Vinding, Acad. Haun. S. 298 ff. 
Zwergius, Siellandske Clerisie S. 237 ff.
Wad, Rektorerne p, Herlufsholm S. 66 ff.

<i>H. F. Rørdam.</i>

</chapter><chapter name="Resen, Hans Poulsen,</b> 1561-1638, Theolog og Biskop">

<b>Resen, Hans Poulsen,</b> 1561-1638, Theolog og Biskop.
Denne Mand, der ved sin ualmindelig kraftige Personlighed har
øvet en Indflydelse i den danske Kirke, der strækker sig langt ud
over hans Levetid, var født 2. Febr. 1561 i Landsbyen Resen (paa
Jysk Reisen, hvorfor Samtiden ofte skrev hans Navn Reisener) i
Skodborg Herred, Ribe Stift, ikke langt fra Limfjordens Bredder.
Hans Fader, Poul Hansen, var Stedets Sognepræst (d. 21. Sept. 1600);
Moderen hed Johanne Bertelsdatter (d. 1. April 1578). Da han var
11 Aar gammel, sattes han i Holstebro Skole, som han besøgte i
4 Aar under Skolemester Tyge Nielsens Vejledning. 1576 kom
han i Ribe Skole, hvor han fik Bolig hos Rektoren, den som 
Forfatter og siden som Biskop bekjendte M. Peder Hegelund (VII,
211). Men da hans Moder var død, og Faderen havde giftet sig
igjen, blev han taget ud af Ribe Skole og sendt til Viborg, maaske
af Hensyn til, at Skolen her havde rigeligere Stipendier. Hos
Rektor Jacob Holm, siden Biskop i Aalborg (VII, 574), fik han sit
Hjem. I Maj 1581 afgik han, ualmindelig godt forberedt, til 
Universitetet, hvor han endnu s. A., efter et kort Besøg i Rostock,
tog den filosofiske Bakkalavrgrad og allerede Aaret efter optraadte
som Respondens ved Professorernes Disputatser. Da Pesten 1583
udbrød i Kjøbenhavn, begav han sig hjem; men da man i Viborg
trængte til en dygtig Lærer og vidste, hvad han duede til, blev
han s. A. antaget til Rektorens Medhjælper som Lærer for de
ældste Disciple. I denne Stilling blev han dog kun et Aars Tid,
da Kansler Niels Kaas, der selv var udgaaet fra Viborg Skole og
fulgte den med Interesse, kaldede ham til Hovmester for den unge
og begavede, ved sin tragiske Skæbne siden bekjendte Frederik
Rosenkrantz. Med denne gik han i Avg. 1584 til Rostock, hvor
de fik Bolig i Professor Lucas Bacmeisters Hus (I, 392). Efter et
Besøg i Hjemmet 1586 droge de til Wittenberg, hvor R. 1588 tog
Magistergraden som den øverste af 38 Kandidater. Det bemærkes,
at «hans velbyrdige Discipel havde da under hans Vejledning 
forfremmet sig saaledes udi Sprog, boglige Kunster og Filosofi, at han
med Berømmelse ogsaa havde kunnet promovere til Magister 
philosophiae, om hans Stand og Stat det havde taalt og tilstedt». I
Foraaret 1589 vare de atter hjemme, ved hvilken Lejlighed de
besøgte Peder Hegelund i Ribe og Tyge Brahe paa Hven; 
Universitetet tillagde R. det saakaldte kongl. Rejsestipendium, og snart
efter finde vi ham og hans unge Ledsager paa nye og længere
Rejser. Over Frankfurt a. M. gik deres Vej til Padua, hvis 
Universitet den Gang besøgtes af mange danske. Her fra gjordes 
Udflugt gjennem hele Italien over Rom til Sicilien, ja, trods Faren
for at blive opsnappede af tyrkiske Fribyttere, besøgte de ogsaa
Malta, inden de vendte tilbage til Padua, hvor de atter dvælede i
længere Tid. Hjemrejsen gik gjennem Schweits, og til dette 
Tidspunkt maa det henføres, hvad R.s theologiske Modstander Iver
Stub mange Aar derefter rev ham i Næsen, at den Gang var han
saa gode Venner med de kalvinistiske Schweitsere, at en Professor
i Basel tilbød ham en Plads der og vilde give ham sin Datter til
Ægte. Adskilligt, bl. a. en vis Sans for Anvendelse af Modersmaalet 
i Undervisning, tyder ogsaa paa, at R. i ikke ringe Grad 
var paavirket af Ramismen, en videnskabelig Retning, der var 
opstaaet inden for den reformerte Kirke.

I Okt. 1591 naaede de 2 unge Mænd endelig hjem efter 7
Aars Rejser, som for R. havde været Anledning til at indsamle
megen Verdenserfaring og mange Kundskaber; navnlig fremhæves
hans Færdighed i det italienske Sprog, som han bevarede, saa
længe han levede. Ved sin Hjemkomst fandt han i Niels Kaas,
der nu var Formand i Regeringsraadet, en Velynder, hvem det
var om at gjøre at skaffe hans udmærkede Evner Anvendelse i
Universitetets Tjeneste. En bekvem Lejlighed hertil tilbød sig, da
Professoratet i Dialektik eller Logik netop var ledigt. R. kaldedes
da 28. Nov. 1591 til dette Embede, hvormed var forbundet 
theologiske Forelæsninger, og han kom saaledes strax ind paa den
Plads, der sædvanlig ansaas for den højeste i det filosofiske
Fakultet.

At R. med overordentlig Flid har omfattet sin Lærergjerning,
fremgaar bl. a. af den Række Lærebøger, han udgav i de til hans
Fag hørende eller tilgrænsende Discipliner. I det hele var det
kjendeligt, at Universitetet i ham havde faaet en Kraft, som var
anvendelig i mange Retninger, og Følgen blev da ogsaa, at han
efterhaanden fik en meget stor Indflydelse paa alle akademiske
Sager, særlig efter at han 2. April 1597 i Følge Kansler Christian
Friis' Ønske var beskikket til Professor i Theologi. 23. Juni s. A.
tog han Doktorgraden; det var netop 25 Aars Dagen efter, at han
første Gang satte sin Fod i Holstebro Skole og saaledes havde
betraadt den Bane, der nu havde ført ham til Lærdomstempelets
Tinde. Hvad hans huslige Forhold angaar, da havde han 14. Juli
1594 ægtet Barbara, afdøde Professor theol. Anders Lauridsens (X, 138)
Datter, der i en ung Alder var bleven Enke efter Kanniken Hans
Lauridsen i Roskilde. Med hende levede R. i et kjærligt Ægteskab 
i 7 Aar, i hvilke hun blev Moder til en Søn (Hans Hansen
R., s. ovfr.) og 3 Døtre. Hun bortkaldtes 29. Okt. 1601 i Roskilde,
hvor Familien havde søgt Tilflugt under den herskende Pest. En
Mindetavle af sort, poleret Marmor, som R. lod opsætte over hende
i Roskilde Domkirke, findes der endnu og vidner om hans Sorg
over Tabet af hende.

Alt som Tiden gik, traadte R. mere og mere i Forgrunden
som den, der gav Universitetet og snart ogsaa den danske Kirke
sit Præg. Han forfattede 1604-7 den første danske Bibeloversættelse 
efter Grundtexten -- tidligere havde man nøjedes med 

Gjengivelser af Luthers Oversættelse. Samtid saa vel som Eftertid
har indrømmet, at R.s Værk vidner om stor Indsigt i Grundsprogene, 
medens man har dadlet, at han alt for slavisk har holdt
sig til disses Udtryksformer og ikke har taget tilstrækkeligt Hensyn
til det danske Sprogs Krav, hvorved Forstaaelsen vanskeliggjordes,
særlig for ulærde Bibellæsere. R. maatte da ogsaa paa sine gamle
Dage opleve, at da der atter blev Trang til en Kirkebibel, 
foretrak man den gamle, der hvilede paa Luthers tyske Oversættelse.
Senere kom dog R.s Bibeloversættelse gjennem Hans Svanes 
Bearbejdelse atter til Ære og har afgivet Grundlaget for de danske
Bibeludgaver gjennem lange Tider.

Da Christian IV 1604 havde paabudt en Reform i det lærde
Skolevæsen, forfattede R. selv eller lod andre paa Grundlag af
hans Forarbejder forfatte de vigtigste nye Lærebøger (i Grammatik,
Logik, Rhetorik, Arithmetik og Geometri), ligesom den forbedrede
Skoleplan var hans Værk. Den Anseelse, han nød som en af de
lærdeste Mænd i Samtiden, gav ham Adkomst til 1606 at ledsage
Kong Christian paa hans Englandsfærd. Ved samme Tid var det
R., som med sin stærke Haand mere end nogen anden standsede
den Bevægelse, som var oppe, for at fjærne Exorcismen ved 
Daaben fra den danske Kirke, i det hans Hovedmotiv til at modsætte
sig dette Skridt, som Christian IV allerede praktisk havde givet
sit Bifald, vistnok var, at det vilde blive udlagt som en Bortgang
fra den gamle lutherske Kirkepraxis og som en Tilnærmelse til
Kalvinismen. For denne Konfession havde R. nemlig efterhaanden
fattet en stærk Afsky, saa han end ikke tog i Betænkning ved en
given Lejlighed at betegne den som «den babyloniske Skjøge»,
en Titel, som man ellers i protestantiske Kredse plejede at lade
Romerkirken være ene om at bære. Det blev derfor ogsaa en
Hovedopgave for R. at spærre Vejen for Kryptokalvinismen, der
siden Niels Hemmingsens Dage havde vundet betydelig Fremgang
baade i Kirken her til Lands og ved Universitetet. Hans Bestræbelser 
i den Retning støttedes ved den store Tillid, som Kansler
Christian Friis til Borreby (V, 402) og vel ogsaa Christian IV selv
nærede til hans kirkelige Indsigt og Duelighed. Dog skal det
siges, at til at begynde med var det ikke R., men en af hans
Modstandere, Professor Iver Stub, der gav Anledning til, at den
Strid yppedes, der aabenbarede sidstnævntes stærke Hældning til
Kalvinismen og derfor blev ham til Fald. I en Disputats havde
han nemlig indladt sig paa skarpt at kritisere R.s Bibeloversættelse, 
hvad denne tog ham meget ilde op, og nu benyttede R. sig af
den Omstændighed, at Stub, der var Professor i det filosofiske
Fakultet, ikke havde ladet sin Afhandling gjennemgaa de 
theologiske Professorers Censur, til at rejse en Sag imod ham med det
Udfald, at Stub blev afsat (1609), særlig fordi det under Sagen, ved
hans egen Tilstaaelse, blev godtgjort, at han nærede stærke 
kalvinske Sympathier.

Ved Stubs Afsættelse var det blevet aabenbart for alle 
Kryptokalvinismens Tilhængere, at de i R. havde en mægtig og uforsonlig
Modstander, der, naar Lejlighed gaves, vilde søge at fortrænge
dem fra alle Pladser, hvor de kunde øve en betydeligere Indflydelse
paa den opvoxende Slægt. Intet Under derfor, at de ogsaa fra
deres Side med Mistænksomhed vogtede paa hans Ytringer og
Foretagender. Og nu traf det sig, at R. ved samme Tid i en
Række akademiske Theses («De Deo triuno», 1609; «De uno 
mediatore» I-III, 1611-13) ligesom i Forelæsninger udtalte sig paa
en Maade, der let kunde vække Anstød. For at uddybe Troslivets
Inderlighed og for at imødegaa rationaliserende Retninger, der vare
oppe i Tiden, særlig inden for den reformerte Kirke, gik R.
nemlig -- under stærk Fremhævelse af Skriftordet Hebr. 13, 8: Jesus
Christus er i Gaar og i Dag den samme, ja til evig Tid -- saa
vidt i sin Fastholden af Foreningen af Christi guddommelige og
menneskelige Natur, at den sidste for ham næsten kun blev et
Skin, og at han kom meget nær til den fra den gamle Kirkes
Historie bekjendte monofysitiske eller eutychianske Ensidighed. I
det hele var han kommen ind paa en spekulativ Opfattelse af 
Treenighedsdogmet, der paa en Tid, da man med Mistanke betragtede
alt, hvad der kunde kaldes ny og uvant Lære, maatte vække 
Misbilligelse eller dog Ængstelse selv hos saadanne, der ellers stode R.
nær i Anskuelser, som Tilfældet f. Ex. var med den lærde Holger
Rosenkrantz, der ikke var mindre ivrig end R. selv i Kampen
mod Kalvinismen. R.s Lære om Christi Natur var særlig 
frastødende for Tilhængere af den Philippistiske eller kryptokalvinistiske
Retning, der ved deres stærke Sondring mellem Frelserens 
guddommelige og menneskelige Natur nærmede sig den modsatte
Yderlighed og derfor af R. betegnedes som Nestorianere.

Modsigelsen mod R. traadte aabenlyst frem, da Præsten ved
Nicolai Kirke Oluf Kock (IX, 327) i sine Prædikener begyndte at
ivre mod den formentlig nye og kjætterske Lære, og det i saa
heftige og haanlige Udtryk og med saa bestemt en Adresse, at R. 
ikke kunde lade det hengaa upaatalt, men indgav en Klage over
Kocks Adfærd til Biskop Vinstrup, der foreløbig suspenderede 
Urostifteren. Denne var imidlertid ikke forknyt, men rejste over til
Kongen paa Haderslevhus og overrakte ham en fulminant Klage
over R., hvem han beskyldte for, at han under en tiltagen, underfundig 
og bedragelig Stil søgte at paaliste Kirken nye og kjætterske
Lærdomme. Herved forværrede Kock imidlertid kun sin egen Sag.
7. Jan. 1614 befalede Kongen Biskop Vinstrup at lade Kocks 
Forhold undersøge af en Provsteret, og s. D. udgik der Befaling til
nogle Medlemmer af Rigsraadet, Universitetets Rektor og alle 
Landets Biskopper om at møde paa Koldinghus for i Kongens 
Nærværelse at paakjende Tvisten mellem R. og Kock, der samtidig
indstævnedes til at give Møde. Det gik imidlertid Kock meget
uheldig. Provsteretten afsatte ham fra hans Embede, og i Kolding
viste det sig, at R., der mødte med et udførligt theologisk-polemisk
Indlæg («Clavis theognosias de notione Dei æterna et ideis contra
novitios anthropomorphitas»), var sin Modstander saa overlegen i
theologisk Lærdom, at denne maatte give tabt, hvorpaa han som
Æreskjænder blev dømt til Landsforvisning. Kort efter blev 
Præsten Niels Mikkelsen Aalborg (I, 12), der i et Privatbrev havde
stillet sig paa Kocks Side mod R., ogsaa afsat for formentlig
Hælden til Kalvinismen. De i Kolding forsamlede Bisper havde
imidlertid, inden de skiltes, indgivet en Forestilling til Kongen,
hvori de anholdt om, at det maatte paalægges R. nærmere at 
forklare sig, da de maatte formene, at der i hans udgivne Theses
fandtes nye, uvante og farlige Udtryksmaader, der ikke vare kirkelig
anerkjendte og derfor let kunde afstedkomme Forargelse og 
Misforstaaelse. Andragendet sluttede med den Bøn, at Kongen ikke
maatte vredes paa Biskopperne over dette Skridt, da det var deres
Embedspligt at vaage over Enighed og Renhed i Religionen og at
forebygge, at fremmede skulde faa Anledning til i deres Skrifter
at angribe den danske Kirke.

En Begjæring som denne, fremsat af Landets Biskopper, kunde
Kongen ikke andet end tage Hensyn til, og skjønt R. mente, at
han tilstrækkelig havde forklaret sig, blev det dog paalagt ham at
forfatte et Skrift som det, der var forlangt, og senere ved nærmere
mundtlig Forhandling at rydde den uheldige Misforstaaelse til Side.
Med sædvanlig Flid og Arbejdskraft tog han da strax efter sin
Hjemkomst fat paa Sagen og udarbejdede i kort Tid sit bekjendte
Skrift «De sancta fide» eller «Om den hellige Tro», hvori han 
i 9 Afsnit udførlig behandlede de Lærepunkter, der i hans
tidligere Theses havde været Gjenstand for Mistydning og 
Modsigelse. I Juli 1614 samledes Biskopperne i Kjøbenhavn med 
Universitetets Professorer for at drøfte Skriftet, der endnu ikke var
trykt og derfor kunde modtage saadanne Ændringer, som man
enedes om. Bisperne havde ikke faa Indvendinger, medens 
Professorerne i det hele gave Skriftet deres Bifald. Det var Kongens
bestemte Ønske, at der skulde opnaas Enighed, og da R. bekvemmede 
sig til flere Ændringer, som Biskopperne ønskede, endte de
lange Forhandlinger til sidst med Godkjendelse af hans Skrift, i det
han dog maatte love fremtidig at holde sig til de vante og 
almindelig vedtagne theologiske Udtryksmaader. Det Skrift, der havde
været Hovedgjenstanden for Drøftelsen, udkom noget senere baade
paa Latin og Dansk og maa vistnok betragtes som R.s Hovedværk. 
Det vidner ikke blot om Forfatterens store Lærdom, men
ogsaa om hans religiøse Sind og dybe theologiske Indsigt. Sproget
er imidlertid tungt, og Fremstillingen mangler derfor ofte Klarhed,
skjønt det maa antages, at adskillige Dunkelheder ere fjærnede
ved Bispernes Censur.

Naar det havde ligget Christian IV og Kansler Chr. Friis saa
meget paa Hjærte, at R. maatte klare alle Indvendinger fra sig,
da var det ikke blot, fordi de højagtede Manden og vilde have
al Mistanke om Vranglære fjærnet fra den danske Kirke, men
særlig fordi man ønskede ham til Biskop i Sjællands Stift efter
Dr. Peder J. Vinstrup, der efter længere Tids tiltagende Svagelighed
var død umiddelbart før det omtalte Møde i Kjøbenhavn. Saa
megen Betydning tillagde man dog de Indvendinger, der vare rejste
mod R.s Læremaade, at hans Udnævnelse til Biskop først kom
29. April 1615, efter at hans Forklaringsskrift «Om den hellige Tro»
var blevet offentliggjort.

Allerede i en Række Aar havde R. faktisk været Universitetets
Hoved, nu blev han tillige den dansk-norske Kirkes Primas. Sin
Stilling ved Universitetet beholdt han fremdeles, og som Dekan i
det theologiske Fakultet ledede han dettes Anliggender, i det han
bl. a. forestod en Række Doktorpromotioner, der i hans Tid 
forefaldt hyppigere end nogen Sinde tilforn. Den første, han kreerede
til Dr. theol., var Jesper Brochmand, i hvem han fik en tro 
Forbundsfælle i Hævdelsen af Stræng luthersk Orthodoxi, der nu blev
Tidens Løsen. Den aabenbare eller hemmelige Kalvinisme maatte
forsvinde af Kirken, navnlig efter at et saa afskrækkende 
Vidnesbyrd om den nu raadende Strænghed var givet, som da Biskoppen
i Odense M. Hans Knudsen Veile 1616 blev afsat. I Sagen mod
ham ser man vel ikke R, aabenbart fremtræde; men der var sikkert
flere end R.s bitre Fjende Dr. Christoffer Dybvad, der gave ham
Skylden for, at en Mand blev fjærnet fra Bispestolen, der, fraregnet
hans unægtelige Forkjærlighed for Calvin og enkelte ubesindige
Ytringer, ellers gjorde god Fyldest i sit Embede. Man har da
ogsaa ment, at R. har støbt de Kugler, som den beskikkede Aktor,
Christen Thomesen Sehested, udskød mod den anklagede Biskop;
men nogen Vished derom have vi dog ikke.

Det var maaske et Forsøg paa at berolige Stemningen, naar
R., efter at være bleven Biskop, men i sin Egenskab som theologisk
Professor, 1615-20 udgav den Række Disputatser, der bærer Titelen:
«Pro D. Nic. Hemmingio, de gratia universali seu salutari omnibus
hominibus, contra Joh. Piscatorem» I-V. Thi den Omstændighed,
at R. her tog Niels Hemmingsens Lære om «Guds almindelige
Naade» i Forsvar mod en berømt reformert Professors Angreb,
maatte virke forsonende over for de mange, for hvem Hemmingsens
Navn var dyrebart. Da Hundredaarsdagen for den lutherske 
Reformation oprandt 31. Okt. 1617, stod R. ubestridt som den 
tonegivende i den dansk-norske Kirke. Han var da for 3. Gang 
Universitetets Rektor, og ved sine Festskrifter: «Jubilæus Christianus» 
og «Lutherus triumphans» gav han Mindedagen forøget Glans.

Det Løfte, R. ved Forhandlingerne 1614 havde givet, synes
han fuldt ud at have holdt sig efterrettelig. Fra dybsindige 
Spekulationer over det for Mennesker uudgrundelige gik han over til en
historisk og bibelsk Theologi med den kristelige Børnelærdom som
Midtpunkt. I sin Virksomhed som Biskop lagde han især Vægten
paa det opvækkende og opbyggelige, hvilket fremtræder i den
Række Ligprædikener og i de talrige Anvisninger til Behandling
af Bods- og Bededagstexter («Conciones litaneuticæ»), der haves
fra hans Haand (s. Kalkar, Theol. Tidsskrift 1874, S. 81 ff.). Blandt
hans Ligprædikener turde den betydeligste være den, han 1612
holdt over Dronning Anna Cathrine. Den Gang var han endnu
kun Professor; naar han alligevel fik det Hverv at tale over 
Dronningen, var det vistnok ikke alene paa Grund af den store 
Anseelse, han nød, men vel ogsaa af Hensyn til, at Biskop Vinstrup 
allerede den Gang var svagelig.

I sit Bispeembede var R. nidkjær og aarvaagen, hvad de
mange Synodalpaamindelser fra hans Tid bære Vidnesbyrd om. 
Ikke blot det lærde Skolevæsens Fremme laa ham varmt paa
Hjærte, men ogsaa Folkeundervisningen. En Række Smaaskrifter
af ham vidner om, hvor stor Vægt han lagde paa Katekismusundervisningen, 
den, som alle skulde have Del i. I sit Skrift «De
visitatione catechetica» (1627) udtaler han det Ønske, at den gamle
Skik med Konfirmation ved Haandspaalæggelse maatte blive gjenindført 
som Afslutning paa Katekismusprøven for de unge og som
Indledning til deres første Altergang. For R. vare Minderne fra
Reformationens Dage dyrebare. For at opfriske dem udgav han
paa ny, til Dels i Oversættelse, Skrifter af Savonarola, Luther,
Bugenhagen, Melanchthon og Peder Palladius. Hans Mundheld
skal have været: «Glemmer jeg dig, min kjære Luther, og din
lille Katekismus, da blive min højre Haand forglemt». Et Blik
paa Titlerne paa de Skrifter, R. har udgivet, viser noksom, i hvor
høj Grad det har været ham magtpaaliggende at gjøre Katekismens
Indhold til Menighedens sikre og umistelige Eje.

Da R. i det mindste i sin Manddoms kraftigste Aar stod som
en Stridens Mand, der med sin stærke Haand atter tvang det
danske Kirkeskib tilbage til Luthers Kjølvand, som det havde
været paa Veje til at forlade, maatte Dommen over ham blive
meget forskjellig. Medens der var dem, der fnøs af afmægtig
Harme imod ham og «Resenianismen», var der andre, der med
udelt Beundring saa op til «den store» R.s mægtige Skikkelse.
Ogsaa i andre kirkelige Forhold greb denne ind med kraftig Haand
og uden Persons Anseelse, som da han 1633 tvang den tyske Præst
i Kjøbenhavn M. Bernt Meier (XI, 220), en Mand, som han 
vistnok ellers havde megen Agtelse for, til at føje sig efter de danske
Kirkeskikke og Kirkelove, som han mente at kunne tilsidesætte.
Over for den lærde og fromme Holger Rosenkrantz og hans 
særlige theologiske Anskuelser viste R. derimod større Frisind end
Dr. Jesper Brochmand, skjønt R. dog ikke fandt det betimeligt
at tage bestemt Afstand fra sin Kollegas, som det maatte synes,
pietetsløse Optræden over for den højt fortjente Adelsmand.

R.s Bispeaar faldt til Dels sammen med Trediveaarskrigens
Ulykker og Ødelæggelser, der jo ogsaa for Danmarks indre og
ydre Historie bleve et sørgeligt Vendepunkt. At den aldrende 
Biskop derved fik et mørkt Blik paa Tiden og med Opgivelse af
Ungdomsidealer lod sig føre med af reaktionære Strømninger, og
at han under slige Forhold fandt sig kaldet til at mane til Bod
og Bedring, kan jo findes rimeligt. Imidlertid vides det, at han 
dog ikke var ret stemt for den forcerede Bevægelse i Retning af
Stræng Bodstjeneste og Kirketugt, som fik Lovskraft ved den store
Forordning af 29. Marts 1629 «om Kirkens Embede og Myndighed»,
skjønt han, overtalt af Brochmand, føjede sig efter Tidsstrømningen.
Det er i det hele kjendeligt, at R. i sine senere Aar mere og
mere lod Brochmand raade, maaske i Erkjendelse af hans store
theologiske Indsigt og Dygtighed, maaske ogsaa i Erindring om,
at Brochmand havde staaet paa hans Side i en kritisk Stund, den
Gang Bisperne 1614 gik ham nær paa Livet. R. nærede vel heller
ingen Tvivl om, at det var Brochmand, der skulde fortsætte hans
Gjerning som Vogter for den dansk-norske Kirkes lutherske 
Orthodoxi. R.s «Litaniskole» (1632) og flere af ham forfattede eller 
oversatte Salmer (s. Kirkehist. Saml. 3. R. IV, 375) vidne om, at han
var en Ven af Salmesangen. Flere af Kirkebønnerne i de ældre
Udgaver af Alterbogen ere forfattede af ham.

Efter at R. siden 1601 havde været Enkemand, ægtede han
12. Nov. 1615 sin Formands, Biskop Vinstrups, Enke, Anne Eisenberg, 
der overlevede ham, men med hvem han ingen Børn havde.
Da denne hans Hustru var formuende, og han selv havde rigelige
Indtægter i sit Bispeembede, lykkedes det ham med sin tarvelige
og sparsommelige jyske Natur at blive en velhavende Mand. En
Del af denne Formue (5500 Rdl.) bestemte han med sin Hustrus
Samtykke til Legater for Studenter, Skoledisciple og fattige. Navnlig
betænkte han Herlufsholm Skole, hvis Tilsynsmand han havde
været, og som han meget yndede, samt Skolen i Holstebro, der
havde ydet ham den første Vejledning paa Videnskabernes Bane.
I Herlufsholm Kirke lod han opsætte Mindetavler over Herluf
Trolle og Birgitte Gjøe; efter hans egen Død rejste Stedets Præst,
Skolens forhenværende, vel fortjente Forstander M. Poul Jensen
Kolding (IX, 360), ham et anseligt Mindesmærke i samme Kirke.

Efter i flere Aar at have lidt af forskjellige Skrøbeligheder,
der dog ikke til Stadighed havde hindret R. i at udføre sin
Embedsgjerning, døde han, 77 Aar gammel, 14. Sept. 1638. Efter
eget Ønske jordedes han i Peder Palladius' Gravsted i vor Frue
Kirke, hvis Sognepræst, M. Niels Poulsen Schandorf, for en stor
Forsamling forklarede «Jojadæ herlige Tjeneste, hæderlige Alderdom
og Begravelse» (2. Krøn. 24) med Anvendelse paa den afdøde Biskop,
i det der tillige gaves en udførlig Fremstilling af hans Levned.

Zwergius, Siellandske Clerisie S. 132 ff. 
Brandt og Helveg, Den danske Psalmedigtning I. 
Rørdam, Kbhvns Universitets Hist. 1537-1621 III. 
O.Andersen, Holger Rosenkrantz.

<i>H. F. Rørdam.</i>
</chapter>
<chapter name="Resen, Peder Hansen, 1625-88, Præsident, Historiker, Retslærd">

<b>Resen, Peder Hansen,</b> 1625-88, Præsident, Historiker, Retslærd, 
Søn af ovennævnte Biskop Hans Hansen R., er født i Kjøbenhavn 
17. Juni 1625. Efter at være omhyggelig forberedt af
private Lærere blev han 1641 sat i vor Frue Skole, hvorfra han
1643 afgik til Universitetet. 1645 tog han theologisk Attestats og
var siden et Aars Tid Hører ved vor Frue Skole, indtil han i Maj
1647 i Følge med Rasmus Bartholin (I, 563) tiltraadte sin 
Udenlandsrejse, der først gik til Nederlandene, hvor R. gjorde et 4aarigt
Ophold i Leiden og lagde sig efter Filologi og Retsvidenskab. Her
samledes han 1651 med sine 3 Brødre, af hvilke Elias druknede
paa en Udflugt til Amsterdam. Snart efter rejste R. til Frankrig
og dvælede flere Maaneder i Paris, hvor han i Forening med
Mag. Laurids Bording (II, 519) flittig besøgte saa vel lærde Mænd
som Boglader og Bibliotheker. Her fra tog han til Orleans og
gjorde nu i Fællig med Corfits Trolle og dennes Hovmester Conrad
Hesse (VII, 429) en interessant, ikke farefri Rejse gjennem Frankrig
og Spanien, og kun Frygt for at blive opsnappet af Tyrkerne 
afholdt dem fra at sætte over fra Gibraltar til Afrika. Tilbagevejen
gik gjennem Sydfrankrig til Genua, hvor R. 1652 skiltes fra sine
Rejsefæller for at drage til Padua, hvor han studerede Retsvidenskab
et Aars Tid og vandt megen Anseelse hos de studerende, som
valgte ham til Consiliarius nationis Germanicæ jurisconsultorum og
til Universitetets Vicesyndikus; som saadan havde han Avdiens hos
Dogen og Raadet i Venedig, erhvervede et hidtil savnet Privilegium
for Universitetet og kunde, om han havde ønsket det, have 
opnaaet St. Marcusordenen. Hans Portræt blev stukket i Kobber
paa de tyske Juristers Bekostning og hans Navn og Vaaben indsatte
paa en Sten i Universitetets Mur. En planlagt Rejse til Orienten
opgav han ved Efterretningen om sin Faders Sygdom og nøjedes
med en Udflugt til Rom og Neapel. Paa Tilbagevejen fik han i
Rom Meddelelse om Faderens Død, og i Florents naaede Budskabet 
om hans Moders Bortgang ham. Over Padua, hvor han
nedlagde sine akademiske Æresposter og modtog den juridiske
Doktorgrad (Sept. 1653), styrede han nu sin Kurs over Trident,
Augsburg, Regensburg, gjennem Sachsen, Brunsvig og Lyneborg til
Hamborg og endelig over Lybek til Kjøbenhavn, hvor han landede
i Nov. s. A.

Som en ung lærd af store Forhaabninger og som Medlem af
en Slægt, der havde et højt anset Navn i den akademiske Verden,
var R. selvskreven til en Lærestol ved Universitetet. Da en saadan 
1657 blev ledig, ansattes han derfor som Professor ethices og steg
1662 til det juridiske Professorat. Som det var almindeligt den
Gang at anvende fremragende Kræfter i flere Embeder paa én
Gang, saaledes fandt ogsaa R.s Evner mangesidig Anvendelse.
1664 gjorde Kongen ham til Borgmester i Kjøbenhavn, 1669 blev
han Assessor i Højesteret, og 1672 blev Embedet som Præsident i
Residensstaden ham betroet; desuden fungerede han 1672-76 i
Statskollegiet. 1677 blev han Justitsraad, 1684 Etatsraad, og 1680 fik
han Vaabenbrev. I Forarbejderne til Danske Lov tog han Del som
Medlem af den 3. Revisionskommission (1680-81). Efter flere Aars
tiltagende Svagelighed af Podagra døde han i Kjøbenhavn 1. Juni
1688. Fra 1683 havde han været fritaget for sine akademiske 
Forretninger uden for Konsistorium, i det han fik Tilladelse til at
overdrage dem til Mag. Jens Bircherod. R. havde 8. Juli 1655 i
Kjøbenhavn ægtet Anna Meier, med hvem han levede i barnløst
Ægteskab; hun var født 26. Febr. 1625 i Itzeho, hvor hendes Fader,
Hein M., var en anset Handelsmand, og var Enke efter Michael
v. Uppenbusch (d. 1645 som Tolder i Glückstadt) og Poul Duus
(d. 1654). Hun overlevede R. 1 1/2 Aar og døde i Kjøbenhavn
Natten mellem 5. og 6. Dec. 1689.

De Forhaabninger, man knyttede til R., opfyldte han til fulde;
han blev en Pryd for den danske Højskole, og i Videnskabernes
Historie i Danmark nævnes hans Navn med Ære ved Siden af
Wormers og Bartholiners Navne. Som Professor var han vistnok
den første, som læste over dansk Ret; som Æmne for sine 
Forelæsninger nævner han selv -- foruden Chronologia Juris civilis et
ecclesiastici og Fundamenta juris civilis et canonici -- 
Jurisprudentia Romano-Danica eller Lovenes rette Kundskab baade af de
romerske og danske Lovbøger, og det vides, at han tænkte paa
at udgive sin Forelæsning over dansk Lovkyndighed. R.s levende
historiske Interesse drog ham mest til Behandlingen af de gamle
nationale Love, af hvilke han udgav adskillige, saaledes 1675 den
norske Hirdskraa og den danske Vederlagsret med dansk og latinsk
Oversættelse og senere forskjellige gamle Stadsretter (1683), Erik
Krabbes tyske Oversættelse af Jyske Lov (1684, med en udførlig
Fortale, indeholdende Efterretninger om Danebrogsordenen, Erik
Krabbe og hans Slægt m. m.) og Christian II's Love (1684).
Som han var Banebryder ved Udgivelsen af disse gamle Mindesmærker, 
saaledes tilkommer R. ogsaa Æren for at være den første,
der gjorde Snorres «Edda» og de mærkelige Oldtidsdigte «Völuspá» 
og «Hávamál» tilgængelige ved Trykken (1665 og 1673), alle 
forsynede med latinsk Oversættelse, «Edda» tillige med dansk. 
Udgaven af «Völuspá» var væsentlig Gudmund Andréssons Arbejde
(s. I, 257), og det samme gjælder det «Lexicon Islandicum», som
R. udgav 1683. Heller ikke er der meget af R.s eget i det store
historiske Arbejde «Kong Frederik II's Krønnike», som han udgav
1680, i Hovedsagen støttende sig til et efterladt Værk af Lyskander
(s. X, 544); men alene det, at han bekostede Saadanne Skrifter
trykte, er al Ære værd. Et andet historisk Arbejde, der endnu
har Værdi, er den Samling «Inscriptiones Hafnienses», han lod
trykke 1668 og tilegnede Kansler Peder Reedtz; det indeholder
tillige Efterretninger om Tyge Brahe og hans Ophold paa Hven.

Men R.s Hovedværk, det, hvorpaa han anvendte sine fleste
Kræfter, og det, der i den almindelige Bevidsthed især er knyttet
til hans Navn, er hans store «Atlas Danicus». Hans Hensigt var
at give en Beskrivelse af Danmark, indeholdende udførlige 
Oplysninger om ethvert Steds Historie og Mindesmærker. Allerede 1666
lod han sin første Opfordring udgaa til Gejstligheden om at gjøre
Indberetning til ham til Brug ved Værkets Udarbejdelse; det var
da væsentlig Antikviteterne, han havde Opmærksomheden henvendt
paa, men i senere Anmodninger til Gejstligheden om dens Bistand
(1681 og 1686) udbad han sig desuden Underretning om Landets
fysiske Ejendommeligheder, dets Favna og Flora m. v. Paa Grundlag 
af de saaledes indkomne Relationer, af hvilke enkelte endnu
ere bevarede, og sine egne Samlinger udarbejdede R. sit Atlas,
hvori han tillige indførte en Mængde Aktstykker og Breve, paa
Dansk, og man faar en Forestilling om det uhyre Arbejde, der
var nedlagt heri, naar man hører, at Materialet til det optog 
30 Folianter  (jfr XIX,475). Dertil lod han optage Kort, 
Prospekter i Fugleperspektiv og andre Afbildninger, som 
bleve stukne i Kobber eller skaarne i Træ. At
faa et saa voluminøst Værk udgivet indsaa Forfatteren nok var
uoverkommeligt, og han lod derfor i sine sidste Leveaar Brunsmand
(III, 157) og andre gjøre Uddrag deraf paa Latin til Trykken.
Som Prøver havde han (1675 og 1677) ladet trykke Beskrivelserne
over Samsø og Kjøbenhavn; mere kom des værre aldrig ud, uagtet
R. fik forskjellige Begunstigelser til Værkets Udgivelse, der 1685
var saa nær forestaaende, at der blev nedsat en Kommission til
at gjennemse det. Efter hans Død gjorde Enken, hvem det i Følge
hans Testamente paalaa at besørge Atlasset udgivet, Skridt dertil,
i det hun overdrog Mag. Christen Aarsleb (I, 26) at forestaa 
Trykningen; men da hun selv snart efter døde, og Aarsleb 1692 blev
Landsbypræst, blev Udgivelsen til intet. Hovedværket tillige med
de fleste af Kobberpladerne havnede i Universitetets Bibliothek,
med hvilket det brændte 1728; endnu haves forskjellige Afskrifter
af Bearbejdelserne og Afbildningerne, og om end disse Rester af
R.s storartede Arbejde ere umistelige Skatte, kunne de langtfra
erstatte Hovedværket med dets rige Indhold.

Maa det med rette siges, at R. ved at ofre Tid og Kræfter
paa sit Atlas viste sig som en god Patriot, saa gjælder dette ogsaa
om ham paa et andet Omraade. Han var fra sin Ungdom en
Elsker og Kjender af Bøger, og hvor meget han var beredt til at
ofre for at tilfredsstille sin litterære Lidenskab, fortæller han selv
et Exempel paa fra sin Udenlandsrejse, da han besaa det ypperlige
Bibliothek i Klosteret Collegium S. Laurentii i Madrid og forgjæves
bød 100 Rdl. for at faa Lov til at lade udskrive Bibliothekets
Katalog. Fra o. 1659 samlede R. bestandig Bøger; dels kjøbte
han dem paa Avktioner -- hans Broder Dr. Poul R.s Bibliothek
var det første, der foravktioneredes i Kjøbenhavn (1661) .-, dels
skaffede han sig dem ved at skrive til Bisper og andre lærde i
Danmark, Norge og Island, f. Ex. Jacob Bircherod og Peder Syv,
dels lod han «en særdeles Person og Studiosus» drage til Skaane
for at opkjøbe Bøger; som han selv bemærker, var han ufornøjet
i sit Sind, naar han dem ikke bekom. Det lykkedes ham saaledes
at tilvejebringe en overordentlig rig Samling af dansk-nordisk 
Litteratur, hvilken han tillige med, hvad han ellers havde samlet, især
af fremmed juridisk Litteratur, forærede Universitetsbibliotheket,
hvori disse Fag vare svagt repræsenterede; ogsaa en Mængde
Haandskrifter fandtes i Samlingen, over hvilken han 1686 udgav
en Fortegnelse, forsynet med hans Levnedsbeskrivelse og Portrætter.
Men ogsaa denne sjældne Samling, der hverken før eller senere
har haft sin Lige, gik til Grunde 1728. Sin Farfaders betydelige
Haandskriftsamling havde han ogsaa skjænket Universitetsbibliotheket. 
Af kjøbenhavnske Lavsskraaer og andre Aktstykker til
Hovedstadens Historie foranstaltede han en stor haandskreven
Samling, der til Dels endnu findes i Kjøbenhavns Raadstuearkiv
og i Vartovs Arkiv.

At R. ved Siden af sine omfattende litterære Arbejder har
kunnet overkomme ogsaa at besørge sine mange heterogene 
Embeder, selv om han deri fik en og anden Lettelse, er fast 
ubegribeligt; men alt tyder paa, at denne arbejdsomme og 
pligtopfyldende Mand har udfyldt sin Plads overalt, hvor han var sat. At
han var en from og veltænkende Mand, fremgaar af forskjellige
Træk, saa en af hans samtidige kan maaske have Ret i at prise
ham som «Dyders Ægteven». Haardt maa det have været for
ham at deltage i Dommen over Griffenfeld, hvem han tidligere
paa forskjellig Vis havde hædret; man vilde da ogsaa vide, at han
siden altid havde en tung Samvittighed.

Univ. Progr. ov. R. (1688) og ov. Anna Meier (1689). 
O. Nielsen, Kjøbenhavns Hist. og Beskr. V, 416 ff. 
Smith, Kjøbenhavns Universitetsbibl. før 1728 S. 45 ff. 
Danske Mag. 4. R. VI, 353 ff.

<i>G. L. Wad.</i>

</chapter><chapter name="Resen, Poul, --o.1725, Krigskommissær">

<b>Resen, Poul,</b> --o.1725, Krigskommissær, eneste Søn af
Hans R., resid. Kapellan til Overhalden i Throndhjems Stift, og
Anne Lund, Præstedatter fra Stod sammesteds. Han blev Student
fra Throndhjems Skole 1694. I Begyndelsen af 1706 blev han efter
kongelig Foranstaltning udsendt fra Kjøbenhavn for at anstille
Undersøgelser om de gejstlige Forhold i Finmarken med en Instrux,
forfattet af den indfødte Nordlænding Konfessionarius Peder Jespersen. 
Han tiltraadte strax sin Rejse, der blev meget farlig og
møjsommelig, og hvor det kom ham til gode, at han var en øvet
Skiløber. I det følgende Aar indsendte han sin Beretning (nu i
det norske Rigsarkiv), der vandt Kongens Bifald og foranledigede
Befalinger til Biskop og Amtmand. Af hans Dagbog existerer et
Fragment, udgivet af Nyerup i «Athene» (I, 136 ff.). 1708 blev han
Krigsraad og Krigskommissær i Bergen, hvor han døde o. 1725, og
udgav der 1722 en «Parentation» over en afdød Kvinde.

(Norsk) Hist Tidsskr. 2. R. IV, 10 ff.

<i>L. Daae.</i>

</chapter><chapter name="Resen, Vilhelm, d. 1745, s. Reesen (XIII, 576).">

<b>Resen, Vilhelm,</b> d. 1745, s. Reesen (XIII, 576).

</chapter><chapter name="Resewitz, Friedrich Gabriel, 1729-1806, Præst">

<b>Resewitz, Friedrich Gabriel,</b> 1729-1806, Præst, blev født i
Berlin 9. Marts 1729 og var Søn af Christian Friedrich R. og Maria
Elisabeth f. Reichel. Han studerede i Halle 1747-50 og blev 
derefter Rejsepræst hos Fyrsten af Zerbst, i hvis Selskab han levede
et Aar i Paris. Fyrsten tilbød ham Præsteembedet i Jever, men
han afslog Tilbudet, da han nærede Betænkelighed ved at aflægge
Ed paa de symbolske Bøger. 1755 var han Privatlærer i Berlin;
sammen med Moses Mendelssohn og Nicolai stiftede han et litterært 
Selskab, som fik ikke ringe Indflydelse i Berlin. 1757 blev
han Præst i Quedlinburg, men fortsatte Forbindelsen med Nicolai
og var Medarbejder i hans «Allg. deutsche Bibliothek». Hans 
Aandsretning karakteriseres derved tilstrækkelig. Da B. Münter (XII,
22) rykkede op i Sognekaldet ved St. Petri Kirke i Kjøbenhavn,
indkaldtes R. 1766 til Danmark for at overtage M.s tidligere 
Embede som Andenpræst ved nævnte Kirke. Her slog han strax
godt an og kom i fortrolig Omgang med den tyske Koloni i
Hovedstaden: Cramer, J. H. Schlegel og G. B. Funk nævnes som
hans nære Venner. Sammen med Münter arbejdede han paa en
ny Ordning af Fattigforsørgelsen i Menigheden. Han udgav 1769
«Die Versorgung der Armen», et Skrift, som fandt meget Bifald
og medvirkede til, at han under Struensees Regimente og efter
Lægen C. J. Bergers Anbefaling fik Sæde i Kommissionen til at
overveje en Reorganisation af Kjøbenhavns Fattigvæsen. Efter en
af R. udarbejdet Plan indgav Kommissionen Forslag til Waisenhusets
Omdannelse til en Realskole, hvilken Plan dog stødte paa heftig
Modstand. R. skrev da «Nachricht an das Publikum» (1771) og
opnaaede Udstedelsen 16. Okt. 1771 af en Kabinetsordre, hvorved
Waisenhuset ophævedes og lagdes ind under en almindelig 
Plejeanstalt. Da Struensee var styrtet, gjenoprettedes dog Waisenhuset
under dets gamle Form.

I Philopatreiasfejden (II, 186) skrev ogsaa R. en Piece, under
det betegnende Psevdonym «Misokakias». 1773 udgav han til 
Oplysningens Fremme et pædagogisk Skrift, «Die Erziehung des 
Bürgers», som modtoges med stor Begejstring. Etatsraad Ryberg lod
af patriotisk Iver Skriftet oversætte paa Dansk. Ogsaa i Tyskland
vakte det stor Opmærksomhed og blev af afgjørende Betydning
for hans Fremtid. Hans ovennævnte Ven Nicolai i Berlin, til
hvem han havde skrevet, at han befandt sig mindre hyggelig i
Kjøbenhavn efter Struensees Fald, viste Skriftet til Minister 
v. Zedlitz, der derefter opfordrede R. til at søge Embedet som Forstander
(«Abt») ved den store, berømte Undervisningsanstalt Kloster-Berge
ved Magdeburg, hvormed var forbundet Stillingen som 
Generalsuperintendent i Hertugdømmet Magdeburg. R. greb med Glæde
denne Lejlighed til at komme bort fra Danmark og overtog 1775
sin nye Værdighed. Han var Fyr og Flamme for at indføre nye
Ordninger, -- men alt mislykkedes og blev til den sørgeligste
Fiasko. R. selv blev et helt andet Menneske: han blev herskesyg
og umedgjørlig og skabte sig Fjender i Hobetal. Disses Beskyldninger 
førte til en Kommissions Nedsættelse for nærmere at undersøge 
hans Embedsførelse. Først suspenderedes han, og Suspensionen 
endte 1796 med hans Afskedigelse. I sørgelig Forfatning 
henlevede han 10 Aar efter den Tid og døde i Magdeburg 30. Okt.
1806, efterladende som Enke Charlotte f. Godefroy samt 2 Døtre,
gifte med preussiske Generaler.

Neue Jahrbb. f. Philol. u. Pådagogik 1829, S. 69 ff. 
Geschichtsblätter f. Stadt u. Land Magdeburg XX (1885) S. 149 ff. 
Allg. Deutsche Biographie XXVIII. 
Fortid og Nutid, et Ugeblad ved M. Møller, 1808, Nr. 11. 
Nyerup, Lit. Lex.                                                                                    

<i>A. Jantzen.</i>

</chapter><chapter name="Restorff, Martin Christian, 1816-97, Handelsmand">

<b>Restorff, Martin Christian,</b> 1816-97, Handelsmand, fødtes
21. Juni 1816 i Kjøbenhavn. R.s Farfader var en til Kjøbenhavn
indvandret tysk Barber og hans Fader Bogtrykker sammesteds. I
Foraaret 1848 kom R. til Færøerne, hvor han nedsatte sig som
Bager og Konditor i Thorshavn, og sluttede sig strax til dem, som
arbejdede for Indførelse af Frihandel. Da den kongl. færøske
Enehandel blev ophævet (1856), var der ingen Enkeltmand paa
Færøerne, som raadede over tilstrækkelige Midler til at aabne
nogen større Kjøbmandshandel; men da lykkedes det den driftige
og foretagsomme R. at bevæge de mere formuende Mænd paa
Øerne til at træde i Forbindelse med ham til Oprettelse af en
større Import- og Exportforretning. Denne Handel har trods den
Konkurrence, som den senere fik, stadig hævdet sin Overlegenhed.
Men R. interesserede sig ikke for at samle Penge i Bunke; hjælpsom, 
som han var, støttede han Oprettelsen af det ene Foretagende
efter det andet, som tilsigtede Færøernes materielle Opkomst.
Mange af de Aktieselskaber, som i de sidste Aartier ere blevne
oprettede til Udvikling af det færøske Skibsfiskeri, skylde saaledes
R.s Initiativ deres Tilblivelse. -- R. døde 24. Juli 1897. Aaret i
Forvejen havde han paa sin 80aarige Fødselsdag af Thorshavns
Kommunalbestyrelse faaet Diplom som Æresborger. R. var gift
med Else Jakobine f. Jakobsen, Datter af Skomagermester P. A. J.

<i>J. Jakobsen.</i>

</chapter><chapter name="Reumert, Elith Poul Ponsaing, f. 1855, Skuespiller">

<b>Reumert, Elith Poul Ponsaing,</b> f. 1855, Skuespiller. R.,
der er Søn af Adjunkt, senere Sognepræst, Alexander Balthasar
Carl R. (f. 1818 d. 1877) og Anna Christine f. Ponsaing (f. 1821
d. 1881), fødtes 9. Jan. 1855 i Aalborg, blev 1873 Student fra 
Borgerdydskolen paa Christianshavn og begyndte at studere Medicin, men
opgav det for Theatret, og 30. Sept. 1876 debuterede han paa det
kongl. Theater som Marcel i «Arbejderliv». Til Trods for sin
sympathetiske Ungdom lykkedes det ikke R. at slaa igjennem, og
ved Nytaar 1882 gik han til Folketheatret, hvor han 22. Jan. 
optraadte første Gang som Poul Frank i «Hverdagsfolk»; R. blev her
hurtig en yndet Fremstiller af muntre Ungersvende og elskværdige
Galninger, af livsglade Bonvivanter og slagfærdige Ræsonnører, ligesom 
han i en Række Bondefigurer lagde en lun Komik for Dagen.
1. Juni 1890 tog R. i sin Glansrolle Frands Halland i «For Alvor»
Afsked med Folketheatret og vendte tilbage til det kongl. Theater,
hvor han 3. Sept. 1890 gjenoptraadte som Hector i «Hr. Poirier
og hans Svigersøn» og endnu i samme Sæson viste sine Evners
Rækkevidde i 3 saa forskjelligartede Roller som Daniel Smell i
«Gregers», Hasle i «En Skavank» og Knud Bang i «I Ravnekrogen»; 
af R.s senere Roller kunne nævnes Skolelærer Højgaard i
«Hjemkomst», Møller i «Hr. og Fru Møller», Han i «Surrogater»
og Holbergs «Jacob v. Thyboe» (1898). -- R. har tillige udfoldet
en ikke ringe Virksomhed som dramatisk Forfatter, Bearbejder og
Oversætter. Af hans originale Arbejder er «Amoriner» 1891 opført
paa Dagmartheatret og «Før Daggry» 1894 paa det kongl. Theater;
paa Folketheatret har hans Dramatisering «Nøddebo Præstegaard»
(1888) gjort stor Lykke. Som Oversætter har han ogsaa omplantet
Scheffels Digt «Trompeteren fra Säkkingen» paa Dansk; ligeledes
har han redigeret «Julekalender» I-IV (1884-87) og Theaterkalenderen 
«Da Capo!» (1888 og 89).

R.s Hustru, <i>Athalia Anna Henriette R.</i>, f. Flammé, Datter af
Konditor Hermann Heinrich F. (f. 1822 d. 1870) og Henriette 
Christine f. Restorff (f. 1819), fødtes 5. Okt. 1858 i Kjøbenhavn, kom
1865 paa Balletskolen, fik 1874 Ansættelse som Balletdanserinde og
havde 17. Febr. 1875 sin egentlige Debut som Therese i «Søvngængersken»; 
den unge Pige gjorde Lykke og steg Aaret efter til Sekonddanserinde 
og 1878 til Danserinde. Fru R., som hun blev 2. Maj 1882, 
udviklede sig hurtig til en sikker Danserinde, der i spændstig
Kraft og livfuld Dristighed overgik sine Kolleger; i lidenskabelige
Roller, som Asta i «Fjældstuen», Frk. Birthe i «Et Folkesagn» og
Kirsti i «Brudefærden i Hardanger», naaede hun ved den 
voldsomme Iver, hvormed hun gav sig hen i Rollen, en ikke ringe 
dramatisk Virkning. 20. Nov. 1894 kom Fru R. under Zigeunerdansen
i «Troubadouren» til Skade paa Scenen og maatte ved Sæsonens
Slutning trække sig tilbage fra Theatret.

<i>Arthur Aumont.</i>

</chapter><chapter name="Reuss, Henrik VI Greve af, 1707-83, Amtmand">

<b>Reuss, Henrik VI</b> Greve af, 1707-83, Amtmand, var en
Søn af Henrik XXIV Greve af R. (yngre Linje) til Plauen og
Køstritz og Marie Eleonore Emilie f. Grevinde Promnitz og fødtes 
1. Juli 1707. Udgaaet fra et udpræget pietistisk Hjem sendtes han
1732 til Danmark, udnævntes 1739 til Kammerherre og blev Aaret
efter hvid Ridder. 1742 udnævntes han til Stiftamtmand over
Christianssands Stift og Amtmand over Nedenæs Amt, 1746 til
Amtmand over Sorø Amt og Aaret efter tillige til Overhofmester
ved det nydannede Sorø Akademi og Stiftamtmand over Sorø
Kjøbstad. Under sit Ophold her i Landet havde Grev R. tilegnet
sig det danske Sprog saa godt, at han ved Indvielsen af Akademiet
1747 holdt Aabningstalen paa Dansk, et Tilfælde, der vistnok er
enestaaende blandt de mange Tyskere, Bernstorfferne iberegnede,
der i det 18. Aarhundrede indkaldtes her til. Büsching betegner
Greven som en Herre ikke uden lærde Kundskaber, ogsaa gudfrygtig
og en Menneskeven, men alt for afhængig af sin rige Gemalinde.
1748-54 var han Amtmand over Ringsted Amt og udnævntes 1754
til Amtmand over Sønderborg Amt. 1747 blev han Gehejmeraad
og fik 1779 Elefantordenen. 1765 forlod han Danmark og traadte
i preussisk Tjeneste som Statsminister. Han døde 17. Maj 1783. --
Han ægtede 16. Dec. 1746 Anna Francoise Henriette Suzanne Casada
Marguerite Marquise de Monteleone (f. 2. Maj 1725 d. 6. Jan. 1761),
Datter af Don Antonio Casado Marquis de Monteleone og 
Marguerite f. Huguetan, Komtesse af Gyldensten (VI, 364).

<i>Louis Bobé.</i>

</chapter><chapter name="Reuss, Jeremias Friedrich, 1700-77, Professor, Generalsuperintendent">

<b>Reuss, Jeremias Friedrich,</b> 1700-77, Professor, Generalsuperintendent, 
er født 8. Dec. 1700 i Horrheim i Württemberg og
Søn af Byfoged Aug. R. og Susanne Regina f. Ostertag. 1716
blev han optaget i Klosterskolen i Denkendorf, hvor han fandt
en udmærket Lærer i den bekjendte Theolog J. A. Bengel. Sin
Skolegang afsluttede han i Klosterskolen i Maulbrünn, hvorfra han
1721 kom til Universitetet i Tübingen. Her mødtes han atter med
Bengel, der som theologisk Professor fik stor Betydning for hans
religiøse Udvikling. 1729 blev R. Repetent ved det theologiske
Seminarium i Tübingen. Paa en Rejse 1731 i Nordtyskland, hvor
han traadte i Forbindelse med flere af Speners Disciple, mødtes
han ogsaa med den bekjendte Grev Zinzendorf, igjennem hvem
han modtog en Kaldelse til Danmark, hvor Christian VI 1732 
udnævnte ham til Professor i Theologi og Hofprædikant. I Kjøbenhavn 
sluttede han sig strax til de pietistiske Præster, og hans
Stilling til de orthodoxe Theologer var dermed givet. Allerede
ved Tiltrædelsen af sit Professorat mødte han stærk Modstand fra
deres Side. De beskyldte ham for at ville indføre den Wolfiske 
Filosofi ved Universitetet. Senere, da han tog Afstand fra de
egentlige Pietister og sluttede sig til den herrnhutiske Retning, der
fremkaldte stærke separatistiske Bevægelser, blev han atter Gjen-
stand for nærgaaende Angreb. Man beskyldte ham endog for at
føre falsk Lære i sociniansk Retning. Efter at han 1735 havde
faaet Christian VI's Tilladelse til at gjendrive denne Anklage
igjennem et særligt Forsvarsskrift, synes han ikke at have været
udsat for yderligere Angreb. Men han havde allerede den Gang
begyndt at tabe sin Indflydelse ved Hove, hvor Bluhme (II, 440)
nu fik Overtaget. Tidligere havde Kongen afæsket R. Betænkninger
om forskjellige kirkelige Spørgsmaal. 1733 maatte han erklære sig
om, hvorvidt man burde fritage Præsterne for at tage Folk til
Skrifte, og han havde bestemt udtalt sig for denne Indrømmelse,
ligesom han ogsaa tilraadede Brugen af en betinget Absolution.
Kongen havde fulgt Indstillingen, og flere Præster, deriblandt R.
selv, opnaaede disse Indrømmelser. Men da han 1734 fik Befaling
til at erklære sig om, hvorledes man skulde stille sig over for den
tiltagende Separatisme, vare hans Forslag saa frisindede -- han
anbefalede endog en Slags Sognebaandsløsning --, at Kongen i
den Anledning skrev til Grev Stolberg: «Jeg vilde ønske, at jeg
med Ære kunde blive af med den gode Mand.» Men R. beholdt
sin Stilling. Han vandt, støttet af Mænd, som stode Hoffet nær,
atter Kongens Yndest, og Christian VI satte høj Pris paa hans
frimodige Prædikener. 1742 blev han Dr. theol.

R. var Professor theologiæ og Hofprædikant indtil 1749, da
han udnævntes til Overkonsistorialraad og Generalsuperintendent i
Slesvig og Holsten. R. var en flittig Visitator og dygtig Kateket
og synes ogsaa, maaske under Paavirkning af Pontoppidan (XIII,
210), at have haft Øje for de danske Menigheders uheldige Vilkaar
i Slesvig. 1757 blev han Professor theologiæ og Kansler ved 
Universitetet i Tübingen. Men det bør fremhæves, at han ved sin
Afgang fra Hertugdømmerne indsendte en Indstilling om, at der af
Hensyn til de danske Menigheder burde vælges en særlig Superintendent 
for Slesvig, og dertil anbefalede H. A. Brorson (III, 126).
R. døde 6. Marts 1777. Han var gift med Clara Catharine f.
Kreutz, en Boghandlerdatter fra Nürnberg. - R. var en flittig
Universitetslærer. Han udgav 16 Disputatser, hvoraf flere optryktes
paa ny, og desuden en Række Prædikener, alle paa Tysk.

Zwergius, Siellandske Clerisie S. 815 ff. 
Nyt theol. Bibl. XVII, 84 ff.
Møller, Christian VI og Grev Stolberg S. 76 ff. 
Allg. Deutsche Biographie XVIII.

<i>S. M. Gjellerup.</i>
</chapter>
<chapter name="Reuter, Johann Nicolaus, 1761-1829, Præst">

<b>Reuter, Johann Nicolaus,</b> 1761-1829, Præst, blev født i
Ekernførde 2. Febr. 1761 og blev fra sin Fødebys Skole dimitteret
til Kiel 1780. Efter tilendebragte Studier her blev han 1784 Rektor
i Ekernførde; i Skolens Programmer leverede han forskjellige 
pædagogiske Afhandlinger og skrev selv Sangene til Skolehøjtidelighederne. 
1788 lod han sig examinere paa Gottorp for at kunne
søge Præstekald. Han blev 1796 Præst i Horsbøl i Tønder Amt
og forflyttedes 1811 til Havetofte i Angel, hvor han døde 30. Dec.
1829. Ved Bibelselskabets Aarsfester paa Gottorp holdt han flere
Gange versificerede Taler, som ere udgivne i Trykken. I den
Harmsske Thesesstrid optraadte han paa Pastor Harms' Side med
et lille Indlæg; og endelig har han paa Tysk oversat Provst Boesens
Bog for Konfirmander (1806) og Grundtvigs bekjendte Prædiken fra
Allehelgensdag 1812 «Hvorfor kaldes vi Lutheraner?». -- Advokat
<i>Rudolph Jens Christian R.</i> (f. 8. Juni 1801 i Horsbøl, d. 8. Maj 1884
i Slesvig By), bekjendt som slesvig-holstensk Politiker, er hans Søn.

Lübker u. Schröder, Schlesw.-Holst.-Lauenb. Schriftsteller-Lex.

<i>A. Jantzen.</i>

</chapter><chapter name="Revenfeldt, Ditlev, 1684-1746, Officer, Overkrigssekretær">

<b>Revenfeldt, Ditlev,</b> 1684-1746, Officer, Overkrigssekretær.
Af ndfr. nævnte Conrad Greve Reventlows 3 uægte Børn, som 1695
adledes med Navnet Revenfeldt, var Ditlev, den ældste, født 1684
paa Sandbjærg. 1686 fik han af Faderen Gavebrev paa Vandlinggaard 
ved Haderslev, som dog atter blev solgt 1701. 1700 blev
han Kornet ved Ahlefeldts Kyrasserregiment, 1702 Lieutenant, kom
1704 til Livregiment til Hest, blev 1705 Kapitajnlieutenant og karakt.
Ritmester, 1706 virkelig Ritmester ved C. R. af Württembergs Kyrasserer, 
1709 ved Livgarden til Hest, 1711 Major, 1712 karakt. Oberst,
1716 Chef for 1. jyske Rytterregiment, 1723 for Livregiment til Hest og
Generalmajor. Han havde deltaget i den spanske Arvefølgekrig og
den store nordiske Krig og var bleven haardt saaret ved Gadebusch
1712. Efter J. C. Kørbitz' Død (IX, 642) valgte Frederik IV i 
Begyndelsen af 1727 R. til Overkrigssekretær for Hær og Flaade, nærmest
vel fordi han var Dronning Anna Sophies Halvbroder. I det mindste
omtales han som ubetydelig af Udvortes og temmelig indskrænket
af Forstand. Hans Funktionstid, der ikke er kjendetegnet ved
nogen Foranstaltning af Interesse, varede til Tronskiftet 1730, da
han ligesom de øvrige Medlemmer af den Reventlow-Holsteinske
Kreds blev fjærnet fra Centralstyrelsen. R. blev foreløbig 
pensioneret paa den Maade, at hans Svoger Fr. Rostgaard, der blev 
Translatør ved Øresunds Toldkammer, maatte svare R. Halvdelen
af Embedets Indtægter. Dette hørte op 1732, da R. blev 
Kommandant paa Kronborg. 1742 ombyttede han denne Post med
Kommandantskabet i Rensborg, hvor han døde 18. Juli 1746. Han
var bleven hvid Ridder 1727, Generallieutenant 1734. Gift med
Anna Cathrine f. Woldenberg, der antagelig var Datter af 
forhenværende Oberstlieutenant ved Livregiment Dragoner Johan W.

Personalhist. Tidsskr. 3. R. I, 119. 
Mnemosyne III, S. xxvi. Bruun,
Fr. Rostgaard I, 83 f. 403.

<i>H. W. Harbou.</i>

</chapter><chapter name="Reventlow, Anders Jacobsen, --1535, til Søbo">

<b>Reventlow, Anders Jacobsen,</b> --1535, til Søbo, stammede 
fra en alt i det 14. Aarhundrede paa Fyn bosat Linje af Slægten
R. og var en Søn af Jacob Knudsen R. til Søbo og Anne Flemming. 
Fra 1520 var han Lensmand over Salling Herred, og han
synes i de følgende Aar at have holdt fast ved Kong Christian II,
der i Marts 1523 ogsaa indsatte ham til Høvedsmand paa Næsbyhoved. 
Han samlede ved denne Tid en Hob Landsknægte, som han 
førte til Middelfart for der fra at bemægtige sig de ved Snoghøj 
liggende Skuder og Færger og saaledes hindre Overfarten fra
Jylland til Fyn. Men hans Planer mislykkedes, og da det gik
Kongens Sag slet, mistede A. J. inden Aarets Udgang begge sine
Len. Hans Faders Morbroder Bisp Lage Urne gjorde ham vel
1527 til Lensmand paa Bispesædets Slot Dragsholm, men da Bispen
døde 1529, mistede han dette Len det følgende Aar. Klog af
Skade holdt han sig efter Kong Frederik I's Død til sine Standsfæller 
og deltog i Hyldingen i Hjallese Kirke 1534, men Aaret
efter faldt han for Assens. I hans Sognekirke Jordløse findes en
smuk Ligsten over ham og hans Hustru, Sidsel Nielsdatter Lange
(d. 1553).                                                                                              

<i>Thiset.</i>

</chapter><chapter name="Reventlow, Anna Sophie, s. Anna Sophie (I, 289).">

<b>Reventlow, Anna Sophie,<b> s. Anna Sophie (I, 289).

</chapter><chapter name="Reventlow, Arthur Christian Detlev Ludwig Eugenius Greve, 1817-78, Amtmand">

<b>Reventlow, Arthur Christian Detlev Ludwig Eugenius</b>
Greve, 1817-78, Amtmand, Søn af Kammerherre, Oberstlieutenant 
Ludwig Detlev Greve R. (f. 6. Juni 1780 d. 10. Juni 1857) og Agnes 
f. Friherreinde v. Hammerstein-Loxten (f. 18. April 1795 d. 19. Jan. 
1824), var født 4. Jan. 1817 paa Sandbjærg og gik i Flensborg
Skole. Han tog 1841 juridisk Examen i Kiel, var 2 Aar Sekretær
hos Landfogeden i Sønderditmarsken og blev 1844 Avskultant i
Regeringen paa Gottorp, 1850 Kammerherre. 1848-50 gjorde han
Tjeneste som Premierlieutenant à la suite i den danske Armé, og 
1850 udnævntes han til Amtmand over Tønder og Løgumkloster
Amter samt til Overdiggreve. 1853-54 var han kongl. Kommissarius 
i den slesvigske Stænderforsamling. 1860 udnævntes han til
Amtmand over Kiel, Cronshagen og Bordesholm Amter samt til
Kurator for Kiels Universitet og fik i Dec. 1863 Afsked fra disse
Embeder. Efter Slesvigs Inkorporation i Preussen søgte han 
forgjæves Ansættelse som preussisk Landraad, men blev dog af Baron
Zedlitz benyttet til at lede en Kommission om Vandbygningssager.
Fra 1865 boede han paa Sandbjærg Slot, hvor han døde 8. Febr.
1878. Han blev 27. Sept. 1850 gift med Georgine Albertine 
Ernestine v. Ahlefeldt (f. 15. April 1828), Datter af Kammerherre 
Carl Fr. Georg v. A. til Saxtorf.

Alberti, Schlesw.-Holst.-Lauenb. Schriftsteller-Lex.

<i>H.R. Hiort-Lorenzen.</i>

</chapter><chapter name="Reventlow, Cai Friedrich Greve, 1753-1834, Statsminister">

<b>Reventlow, Cai Friedrich</b> Greve, 1753-1834, Statsminister,
var Søn af ndfr. anførte Overkammerherre Ditlev Greve R. (d. 1783)
og fødtes 17. Nov. 1753 i Paris. I Hjemmet i Kjøbenhavn vare
de senere Biskopper N. E. Balle og H. F. Janson Lærere. I Efteraaret 
1769 blev han sammen med Broderen Fritz immatrikuleret i
Gøttingen, hvor de studerede sammen med Brødrene Stolberg og
C. F. Cramer. Paa en Rejse til Brunsvig i H. C. Boies Selskab
lærte de Lessing at kjende, forlode i Paasken 1773 Universitetet
og vendte tilbage til Hjemmet. Her udnævntes R. s. A. til 
Avskultant ved Overretten paa Gottorp og blev 1776 udnævnt til Raad.
1774 blev han Kammerherre, foretog 1777 en Rejse gjennem
Frankrig og Holland og udnævntes 1779 til Gesandt i Spanien.
Han forblev i denne Stilling, indtil han efter Regeringsforandringen
14. April 1784 hjemkaldtes og overøstes med Embeder af A. P.
Bernstorff. Han udnævntes til Overceremonimester og Overkammerjunker 
(til 1797), Amtmand i Flensborg samt Medlem af Overbankdirektionen 
(til 1802) og Kanalkommissionen (til 1797) og fungerede
(med A. P. Bernstorff som Stedfortræder) til 1802 tillige som Chef
for det kongl. Bibliothek, af hvilken Institution han i flere 
Henseender har gjort sig fortjent. 1793 blev Bibliotheket aabnet for
Publikum. 1793-1803 var han Chef for det kongl. Mønt- og
Medaillekabinet og 1794-1802 for det kongl. Kunstkammer. 
Samtidig tiltraadte han Besiddelsen af de efter Faderen arvede Godser
Altenhof, Glasau og Askov. I April 1788 udnævntes han til 
Gesandt i Stockholm og beklædte dette Embede til April 1794. Hans
værdifulde, 1895 offentliggjorte Gesandtskabsrapporter om Kong 
Gustav III's Mord 1792 ere prægede af en mild, forsonende 
Opfattelse af den ulykkelige, i Danmark ellers saa forhadte Konge.

Efter Bernstorffs Død udnævntes R., der 1782 var bleven hvid
Ridder og 1790 Gehejmeraad, 5. Juli 1797 til Statsminister og Chef
for tyske Kancelli. Kun faa Aar beklædte han disse Stillinger.
I Aaret 1802 saa Regeringen sig foranlediget til at udskrive nye
Skatter i begge Kongeriger og Hertugdømmerne. Ved denne 
Lejlighed hævdede Ridderskabet i Slesvig og Holsten sin 
Skattebevillingsret og indkom med Klage til Kongen over Indgreb i dets
Rettigheder. Medens C. D. F. Reventlow og Schimmelmann, selv
store Jordegodsejere og knyttede til den slesvig-holstenske Adel
ved mange Baand, paastode Kongens Ret til at udskrive denne
Skat i alle Landsdele og af alle Undersaatter, fandt Ridderskabets
Protest Støtte hos Cai R. Da hans Forestillinger ikke toges til
Følge, indgav han umiddelbart efter, at Skatteforordningen var
bleven vedtaget i Statsraadet, sin Afskedsbegjæring og blev 12. Dec.
«paa Ansøgning allernaadigst», ikke i Naade, entlediget. Kronprinsen
glemte dog senere den Uvilje, han havde fattet mod R. 1808 
udnævntes denne til Gehejmekonferensraad, og 1816 blev han beskikket
til Gouvernør og Landdrost i Lauenborg, fik Ordre til i Avg. s. A.
at tage mod Undersaatternes Hylding og blev dekoreret med 
Elefantordenen. Resten af sit Liv tilbragte R. for det meste paa sit
Gods Altenhof, som han i enhver Henseende forbedrede. Her
døde han 6. Avg. 1834.

Perthes betegner ham som «den sidste af den svundne Tids
store Adelsmænd, den ædleste, Fædrelandet har ejet». Niebuhr
fremhæver det stille, huslige Liv, han selv som Statsminister 
vedblev at føre. «I hans Hjem, hvor hverken frivole Ting eller 
ligegyldige Mennesker vare Taleæmner, kunde man bedre end noget
andet Sted udhvile sig i en ren og naturlig Samtale.» Ogsaa Rist
roser hans store menneskelige Egenskaber, hans Retsind, Velvilje
og Religiøsitet. Charlotte Schimmelmann omtaler dog en hos ham
fremtrædende tvivlraadig Holdning og Mangel paa Evne til at
handle i stort og smaat. Han viste sig som Tilhænger af Lavaters
mystisk-religiøse Retning og var et af de ivrigste Medlemmer i
den af hans intimeste Ven Landgrev Carl af Hessen, Kronprinsen
og Bernstorff dannede Aandeseerklub, der 1793 indkaldte Lavater,
som ogsaa har tilegnet R. sine «Briefe üb. die Schriftlehre». -
R. var gift 2 Gange: 1. (6. Nov. 1785) med Wilhelmine Magdalene
Ulrikke f. Komtesse Bernstorff (f. 1766, d. 10. Maj 1787 i 
Kjøbenhavn), Datter af Joachim Bechtold Greve B. til Gartow og 
Magdalene Hedevig f. v. Lowzow; 2. (24. April 1797) med Emilie Louise
Henriette f. Komtesse Bernstorff (f. 7. Okt. 1776 d. 26. Nov. 1855
i Preetz), Datter af Statsminister A. P. Greve B. (II, 139).

Ørsted, Af mit Livs og min Tids Hist. II, 196 ff. 
Rist, Lebenserinnerungen II, 248 f. 
Museum 1895, I, 188 ff. 
Bobé, Efterl. Papirer fra den Reventlowske Familiekreds III, 362. 
Samme, Lavaters Rejse til Danmark, passim.

<i>Louis Bobé.</i>

</chapter><chapter name="Reventlow, Christian Ditlev Greve, 1671-1738, Officer, Overpræsident i Altona">

<b>Reventlow, Christian Ditlev</b> Greve, 1671-1738, Officer,
Overpræsident i Altona, den eneste af nedennævnte Storkansler
Conrad Greve R.s ægtefødte Sønner, der naaede den voxne Alder,
var født i Haderslev 21. Juni 1671. Hans Opdragelse synes at
have været ledet med Omhu; efter et kort Studium ved Kjøbenhavns 
Universitet blev han, 15 Aar gammel, sendt udenlands for
at uddanne sig videre, især til Soldat og Diplomat; han sluttede
sin Rejse i Kronprins Frederiks Følge 1691-92. Allerede forinden
var R. lejlighedsvis bleven anvendt som overordentlig Sendebud
til fremmede Hoffer for at overbringe Lykønskninger o. l., siden
fik han mere betroede Hverv, hovedsagelig var det dog den 
militære Vej, han slog ind paa. Som overtallig Oberst blev han 1692
ansat ved la Forests Rytterregiment ved de danske Hjælpetropper
i Irland; Aaret efter gjorde han i Slaget ved Steenkerke Tjeneste
som Generaladjudant hos Kong Vilhelm III af England. 1694-97
var han Chef for holstenske Dragonregiment, der i dette Tidsrum
var overladt Hertugen af Gottorp, og derefter i 17 Aar for 
Livregiment til Hest; paa samme Tid stod han imidlertid ogsaa i
kejserlig Tjeneste, hvor han 1694 paa egen Bekostning hvervede et
Infanteriregiment og senere bl. a. kæmpede ved Rhinen under
Markgrev Ludvig af Baden. Hans dobbelte Tjenesteforhold gjorde,
at han jævnlig laa paa Rejse mellem Kjøbenhavn og Wien, og
han kunde derfor saa meget lettere anvendes til fortrolige 
Sendelser til tyske Hoffer. Paa Gjennemrejsen i Dresden afsluttede
han saaledes 1699 en hemmelig Alliancetraktat med Kong August II
og optraadte her med saa megen Snildhed, at han ganske skuffede
den drevne svenske Diplomat Mauritz Wellingk.

Under Krigen 1700 var R. ved Hæren i Holsten, men blev
efter Freden i Traventhal s. A. sendt til Carl XII i Lejren ved
Rungsted for at bevæge Svenskekongen til at forlade Sjælland.
Da der Aaret efter blev sendt et Hjælpekorps i Sømagternes 
Tjeneste til Nederlandene og et i Kejserens Tjeneste til Italien, gik 
R.s Regiment med det første, medens han selv som Generalmajor
af Kavalleriet blev ansat ved det andet, dog kun paa Papiret. I
Virkeligheden gjorde han Tjeneste ved den i Sydtyskland 
kæmpende kejserlige Armé, stod 1703 som Fører for et selvstændigt
Korps ved Passau og tog 1704 Del i Slaget ved Høchstedt. Senere,
da det danske Korps var sendt til Ungarn, stod R. i Italien, hvor
han blev haardt saaret i Slaget ved Cassano 1705. Den berømte
Prins Eugen, der i disse Aar var R.s nærmeste foresatte og 
Læremester, nærede stor Tillid til ham, og naar Prinsen midlertidig
forlod Armeen, overdrog han gjentagne Gange Overbefalingen til
R., der 1703 var bleven kejserlig Feltmarskal-Lieutenant, d. e. 
Generallieutenant, og 1706 avancerede til Felttøj mester, d. e. General af
Infanteriet. 1707 fik han denne sidste Grad i den danske Hær og
forlod nu Kejserens Tjeneste. Efter at han 1708-9 havde ledsaget
Frederik IV paa hans bekjendte Rejse til Italien, blev R. 
sidstnævnte Aar sendt til Wien, bl. a. for at sikre Danmark Kejserens
velvillige Nevtralitet under en eventuel Krig, og der fra til Dresden
for at medvirke ved Fornyelsen af Forbundet mod Sverige. Ved
Hjemkomsten betroede Kongen ham Overkommandoen over den
Hær, med hvilken han vilde prøve paa at tage Skaane tilbage.

R. s Instrux som Overgeneral gav ham temmelig frie Hænder.
Man kan se, at han har studeret Felttoget i Skaane 1676 (jvfr.
VIII, 500), og han lagde sin Plan til Dels i Overensstemmelse
dermed; men de Forhold, der havde betinget, at Krigen den Gang
var begyndt saa smukt, vare nu ikke tilstede. Da R. 12.-13.
Nov. 1709 var gaaet i Land ved Raa, tæt syd for Helsingborg -- 
som ikke længere var Fæstning, og hvor han derfor opkastede
Feltforskansninger -- , tvang Vejenes Ufarbarhed ham foreløbig til
at holde sig passiv. Midt i Jan. gjorde Frosten Ende paa denne
Vanskelighed, men paa samme Tid hindrede den Flaadens 
Medvirken ved et Angreb paa de Skaanske Kystfæstninger. R. nøjedes
derfor med at indeslutte Landskrone og Malmø, og med Helsingborg 
som eneste Operationsbasis gik han med en Del af sin Hær 
lige mod Christiansstad og videre til Carlshamn. Han gjorde 
Regning paa ved en Besættelse af Hovedvejene at kunne spærre 
Forbindelsen mellem Skaane og det øvrige Sverige; men hertil var
hans Styrke meget for ringe, og det Haab, han havde næret om,
at Generallieutenant Tritzschler ved et Indfald fra Norge skulde
binde en betydelig Del af den svenske Hær, viste sig lige saa
illusorisk; begge Dele burde R. have indset i Forvejen. Da nu 
Stenbock samlede en overlegen Styrke i Smaaland, saa R. sin
Forbindelse med Basis truet og maatte gaa tilbage. Under 
Retræten blev han heftig syg, vistnok af Gigtfeber, og maatte 27. Febr.
afgive Kommandoen til Jørgen Rantzau, hvis Nederlag uden for
Helsingborg 11 Dage senere gjorde Ende paa Felttoget (s. XIII, 465).

Skylden for, at dette ikke blev iværksat paa en heldigere
Aarstid og med tilstrækkelige Kræfter, var Frederik IV's; men
Overgeneralen, der havde været med til at raade Kongen til 
alligevel at begynde Krigen, bærer selvfølgelig sin store Del af Ansvaret.
Hans Ledelse af Felttogets Enkeltheder fortjener derimod al 
Anerkjendelse, hvad den ogsaa vandt hos hans Underførere, som dog
alle vare ældre end han. «R.s Kapacitet og Vigilence kan ikke
noksom roses», skriver Rantzau til Kongen, «han tager sine 
Mesurer med en Justice og Fermetet som faa eller ingen, saa længe
jeg har været i Verden, og arbejder for sin Herres Interesse uden
Egennytte, hvorved han animerer Officererne saa vel som Generalerne 
til at følge hans Exempel.» Han skred ogsaa direkte ind
mod Generalernes «Egennytte» og befalede f. Ex., at alle 
Forsendelser af Kornvarer o. l. fra Skaane til Danmark, om de saa
gik «under hans eget Navn»(!), skulde stoppes og anvendes til
bedste for Tropperne. Forplejningsforholdene vare nemlig gjennemgaaende 
maadelige, skjønt R. stadig ved energiske Forestillinger
over for Kongen paaviste, hvor skadeligt dette var for Disciplinen.

I lang Tid var R. legemlig og aandelig nedbrudt, og han
kom ikke tiere til at kommandere Hæren. Derimod fik han i
Efteraaret 1712 paa ny overdraget et vigtigt militær-diplomatisk
Hverv, i det han under Felttoget mod Stenbock var akkrediteret
ved Zar Peters og Kong August II's Hovedkvarter. Da Zaren
efter Slaget ved Gadebusch (20. Dec.) viste Tilbøjelighed til at
vende hjem til Rusland, lykkedes det R.s djærve Optræden at faa
ham fra denne Desertion, og understøttet af F. J. Dewitz, der med
en betydelig dansk Rytterstyrke forenede sig med den russisk-sachsiske 
Hær, formaaede han Zaren til at følge efter Svenskerne
ind i Holsten (jvfr. IV, 255).

Undervejs havde Stenbock begaaet den Vandalisme at 
afbrænde den aabne By Altona, og for at faa denne bragt paa
Fode igjen var der saa meget større Trang til en kraftig Haand,
som Magistraten ved at flygte bort inden Fjendens Ankomst havde
godtgjort sin Evne- og Viljeløshed. I Marts 1713 udnævnte Kongen
derfor R. til Overpræsident i Altona med saa at sige diktatorisk 
Myndighed. I forholdsvis kort Tid fik han Byen rejst, smukkere
og regelmæssigere end forhen; men ogsaa i andre Retninger nævnes 
han som «restitutor urbis». Magistratens uduelige og, som
det viste sig, uredelige Styrelse havde bragt Byens Finanser i
største Uorden og fremelsket al Slags Demoralisation hos det
menige Borgerskab. R. bragte imidlertid snart bedre Tilstande til
Veje og traf paa «Politiets og Kommerciens» Omraader mange
Foranstaltninger til Byens Opkomst. Det er dog først Eftertiden,
der ret har anerkjendt dette; ved den noget summariske Maade,
hvorpaa R. iværksatte Reformerne, stødte han an mod mange
Smaainteresser, og som Naboer til den frie Hansestad følte Altonas
Borgere sig vel ogsaa særlig krænkede ved, at R., da de gamle
Borgmestre vare afsatte, i hele sin Embedstid ikke lod vælge nye.
En stadig Kilde til Misfornøjelse var fremdeles det endnu bestaaende
saakaldte «Reventlow-Stift», der efter sunde og fremskredne 
Principper skulde være Centralorgan for Byens hele Fattigforsørgelse;
af de med Oprettelsen af Stiftelsen, hvortil hørte Waisenhus og
Kirke, forbundne Omkostninger havde R. af egne Midler tilskudt
en Del, men langtfra alt, og det var derfor unægtelig et Overgreb, 
at han i Fundatsen forbeholdt sig og sine Efterkommere
Bestyrelsen i al Fremtid. Over for Hamborg, der jo bestandig stod
i spændt Forhold til den danske Krone, hævdede R. kraftig, men
undertiden ret haardhændet, dennes Rettigheder; en Gang lod han
saaledes de Ledninger, der fra holstensk Grund førte Drikkevand
til Staden, skære over.

R. var tillige Landraad i Slesvig og Holsten og havde, saa
at sige paa Vuggen, faaet Exspektance paa Faderens Embeder som
Amtmand i Haderslev og Overjægermester, i hvilken sidste Egenskab 
han havde hele Landets Skovvæsen under sig (s. herom ndfr.).
Af de ham desuden tildelte Hverv maa nævnes, at Frederik IV,
da den Kommission, der efter den store Ildebrand 1728 var nedsat
for at lede Kjøbenhavns Gjenopbyggelse, ikke arbejdede rask nok,
greb til den nærliggende Udvej at lægge Arbejdet i de samme
Hænder, som 16 Aar tidligere havde ledet Altonas. Uagtet R.
ogsaa her havde Sammenstød baade med offentlige Myndigheder
og private, vandt han dog i Længden Paaskjønnelse for den 
Dygtighed, Iver og Uegennyttighed, hvormed han løste Opgaven.

Til Hoffet var R. selvfølgelig nøje knyttet. Christian V havde
staaet Fadder til ham og trolovet ham med sin Datter Anna 
Christiane Gyldenløve (d. 1689); han havde 1698 skjænket ham 
Kammerherrenøglen og det hvide Baand. Til Frederik IV, der 1707 gjorde
ham til Gehejmeraad og Elefantridder, stod han som jævnaldrende
i endnu nærmere Forhold; men da Kongen 1712 lod sig vie til
venstre Haand til hans Søster Anna Sophie, gav R., i Modsætning
til den ældre Søster og hendes Mand U. A. Holstein, ret 
uforbeholdent sin Misstemning til Kjende over dette tvetydige Forhold.
Han sluttede sig nøje til Kongens Søskende, der dannede en Slags
Opposition, og baade han og hans Hustru modtoge fra Dronning
Louise Beviser paa hendes Paaskjønnelse af deres Holdning i denne
Sag. 1719 tog R. dog imod Udnævnelse til Overkammerherre, og
da Anna Sophie 1721 blev Kongens retmæssige Gemalinde og
Landets Dronning, synes Broderen, der i 9 Aar ikke havde villet
se hende, at have ladet sine Skrupler falde. Han skal den Gang
have haabet paa at blive Medlem af Konseillet og Storkansler, men
Holstein, hvem han hadede «souverainement», blev ham foretrukken.

Ved Tronskiftet 1730 hørte R. derfor paa ingen Maade til
dem, der stode Enkedronningen nærmest, men Christian VI nærede
dog Uvilje mod ham og fratog ham det indbringende Overjægermesterembede. 
1732 gik han ogsaa af fra Posten som Overpræsident, 
den han imidlertid stadig havde varetaget uden Løn. 
Anledningen var nærmest Fattigstiftelsen, hvis Fundats det nu efter 
en langvarig Proces lykkedes Altonaerne at faa ændret.

R. var vel for sin Tid Landets største Godsejer. Efter sin
Fader arvede han bl. a. Grevskabet Reventlow (Sandbjærg) i Sundeved. 
Selv erigerede han Grevskabet Christiansborg (nu Christianssæde) 
paa Laaland og Stamhusene Frisenvold og Krænkerup, der
nu (det førstnævnte substitueret med Gods paa Laaland) tilsammen
danne Grevskabet Hardenberg. Baroniet Brahetrolleborg, der var
hjemfaldet til Kronen, gav Kongen ham som Len 1722. Af ikke
baandlagte Godser ejede han Tølløse paa Sjælland, Sehested i
Slesvig og Bothkamp i Holsten; om det sidste Gods førte han og
hans Hustru en bitter Strid med hendes Broder Grev Cai Lorents
Brockdorff (jvfr. III, 98); det blev senere solgt. Ogsaa andre af
Godserne havde han faaet ved sit Giftermaal (i Sommeren 1700)
med <i>Benedicte Margrethe</i> f. <i>Brockdorff,</i> f. 1678, d. 7. Juni 1739 paa
Tølløse, hvor ogsaa R. selv var død 1. Okt. 1738. Hun var Enke
efter den rige Kammerjunker Jørgen Skeel til Gammel Estrup,
Krænkerup m. m. og Datter af Oberst Cai B. til Bothkamp. I
Modsætning til R., der skildres som en kjærlig og omhyggelig
Fader, har hun ikke efterladt sig noget godt Navn hos sine 
Efterkommere. Hendes Hovedfejl var en umættelig Gjerrighed, der
ikke engang lod hende anvende det tilbørlige paa Sønnernes
Opdragelse. Hun indlod sig i alle Haande Spekulationer og kunde
herved være ret hensynsløs i Valget af sine Midler. Som et Bevis
paa, hvor ilde anset hun var, maa ogsaa nævnes Rygtet om, at
hun i Felttoget 1709-10 skulde have beriget sig ved Leverancer
til den Hær, som hendes Mand kommanderede. Dette kan ikke
godt være bogstavelig rigtigt; men det tidligere omtalte Forbud,
som R. nedlagde mod Udførsel fra Skaane, om det saa skete under
hans eget Navn, kan tyde paa, at hun paa anden Maade har
skaffet sig ulovlig Fordel. Naar Grevinden ved sin Havesyge har
sat en Plet ogsaa paa R.s Navn, synes det derfor at have været,
fordi «det var hende og ikke ham, der regerede i Huset», og R.
maatte ligeledes paa andre Maader undgjælde herfor. Ved at stifte
Partier for deres Børn uden Kongens Samtykke forøgede hun 
saaledes Christian VI's Uvilje imod ham. Men ved Siden heraf maa
det ikke glemmes, at den kloge og energiske Dame var sin Mand
en trofast og opofrende Hustru i alle Livets Forhold, en uvurderlig
Støtte ved Styrelsen af de store Godser, der hovedsagelig synes at
have hvilet i hendes Hænder. Deres Forhold til Guldmageren
J. C. Dippel er omtalt IV, 274 f.

Danmarks Adels Aarbog 1893, S. 389. 
Zeitschr. d. Gesellsch. f. d. Gesch. Schlesw., Holst. u. Lauenb. XXII, 89 ff. 
Bobé, Efterl. Papirer fra den Reventlowske Familiekreds I, S. xxi ff. 
Feldzüge des Pr. Eugen v. Savoyen VIII, passim. 
Holm, Danmark-Norges Hist. 1720-1814 I, 50. 228. 265. 492 f.
N. Staatsbürg. Mag. V, 383 ff. 393 ff. 
Altonaer Nachr. 12.-14. Okt. 1882.
Lieboldt, Das neue Reventlow-Stift (1885) 
Berlingske Tid. 30. Marts 1886.
Danske Herregaarde X: Christianssæde.

<i>H. W. Harbou.</i>

-- Som <i>Overjægermester</i> 1699-1730 stod C. D. Reventlow
i Spidsen for Bestyrelsen af Landets, særlig Statens, Skove og
Jagtvæsen, som han omfattede med megen Interesse. Bl. a. 
arbejdede han ivrig paa at faa en Del af de trykkende 
Brændedeputater ombyttede med Tørv, han søgte i det hele at bevare
Skovene gjennem Fredning og Formindskelse af Hugsten; derimod
har han næppe tilstrækkelig haft Blik for Nødvendigheden af at
indføre en ny Driftsmaade med regelmæssige samlede Foryngelser,
hvilket 1721-22 blev forsøgt under Ledelse af en Over-Skov- og
Vandinspektør François Brice Vuillot eller Vaillot. 

<i>A. Oppermann.</i>

</chapter><chapter name="Reventlow, Christian Ditlev Greve, 1710-75, Geheimeraad">

<b>Reventlow, Christian Ditlev</b> Greve, 1710-75, Geheimeraad,
Søn af forannævnte Chr. Ditl. Greve R. (d. 1738), er født 10. Marts 
1710; kun 19 Aar gammel blev han hvid Ridder og udnævntes
1735 til Kammerherre. Da han 12. Febr. 1737 ægtede Johanne
Sophie Frederikke Baronesse Bothmar (f. i Kjøbenhavn 25. Avg.
1718, d. i Pløen 17. April 1754), Datter af storbritannisk og 
brunsvig-lyneborgsk Generallieutenant, Gesandt i Danmark Fried. Joh. 
Rigsfriherre B., fik han af Faderen overdraget Herregaardene 
Christiansborg og Aalstrup. 1744 udnævntes han til Gehejmeraad, 1748 til
Assessor i Højesteret, 1763 til Gehejmekonferensraad og 1769 til
blaa Ridder. Ved Faderens Død arvede han Grevskabet Christiansborg 
(senere Christianssæde) og 1759 efter Brodersønnen de øvrige
Reventlowske Familiegodser. R., der levede den største Del af sit
Liv fjærnt fra Hovedstaden, beskæftiget med Administrationen af
sine vidtstrakte Besiddelser, var en varmtfølende Mand, der ved
sin faderlige Omsorg for sine Bønder og undergivne tjente sine
berømte Sønner, der arvede hans menneskekjærlige Sind, som 
Forbillede for hele Livet. R. døde i Kjøbenhavn 30. Marts 1775 og
havde anden Gang, 7. Avg. 1762, ægtet Charlotte Amalie Komtesse
Holstein (f. 27. Juli 1736, d. paa Hummeltofte 13. Juni 1792), Datter
af Joh. Ludv. Greve H. til Ledreborg (VIII, 37).

Danmarks Adels Aarbog 1893, S. 391 
Bobé, Efterl. Papirer fra den Reventlowske Familiekreds I, S. xxvii. 8. 270.

<i>C. E. A. Schøller.</i>

</chapter><chapter name="Reventlow, Christian Ditlev Greve, 1775-1851, Godsejer">

<b>Reventlow, Christian Ditlev Greve,</b> 1775-1851, Godsejer,
Søn af nedennævnte Statsminister Christian Ditlev Frederik Greve
R. (d. 1827), fødtes 28. April 1775 i Kjøbenhavn, blev privat dimitteret 
til Universitetet, bestod 1796 den latinsk-juridiske Examens
theoretiske Prøve og studerede derefter nogle Aar i Kiel. 1800
bosatte han sig paa Frihedsminde og senere paa Pederstrup under
Grevskabet Christianssæde, som han tillige med Grevskabet Reventlow 
i Sønderjylland arvede efter Faderens Død. 1811 blev han
Kammerherre, 1840 Kommandør og 1843 Storkors af Danebrog.
Som human og reformvenlig Godsejer traadte han værdig i sin
store Faders Fodspor, og denne beretter allerede 1813 om Sønnens
ihærdige Virksomhed til Fordel for Indsidderklassen, «som han i
Løbet af faa Aar vil gjøre lykkeligere og arbejdsommere og 
forædlede i enhver Henseende». 1848 havde han naaet at faa alt
Husmandshoveri og Naturalpligtarbejde afskaffet paa Grevskabet
Christianssæde. 1832 var han Medlem af den Forsamling af oplyste
Mænd, som sammenkaldtes i Kjøbenhavn for at tage nogle Gjenstande 
angaaende Danmarks Provinsialstænder under Overvejelse, 
havde 1835-36, 1838 og 1840 Sæde i Østifternes Stænderforsamling
og var 1836 og 1838 Deputeret for Ridderskabet i den slesvigske
Stænderforsamling. Han tog Ordet for den fuldstændige Ophævelse
af Hoveriet og Tiendens Ydelse i Kjærven (trykt Tale) og udgav
(1844) Forsøg til Besvarelse af den Opgave, hvorledes Husmandsstanden 
kan forhjælpes til bedre Kaar. Det fortjener ogsaa at
bemærkes, at han fremkom med Andragende om Affattelsen af en
ny almindelig Lovbog. Han havde arvet Faderens religiøse 
Frisind og udgav Skriftet «Til Medkristne» (1840), i hvilket han 
bekæmper Læren om Helvedsstraifenes Evighed og Djævelens Personlighed. 
Herimod tog Præsten W. F. Engelbreth til Gjenmæle.
R.s «Betragtninger, foranledigede ved nogle af de sidste politiske
Tidsbegivenheder» (1848) udgaves efter Forfatterens Død. Pieteten
for Faderens Gjerning, Mindet om hans tidlig afdøde Hustru og
den Kreds af udmærkede Personligheder, blandt hvilke han var
opvoxet, fulgte ham gjennem hele Livet («Benedicte. Blicke u. 
Bilder», 1831). Han døde 30. Jan. 1851 paa Pederstrup. R. ægtede
24. Juni 1800 Benedicte v. Qualen (f. 4. Nov. 1774 d. 18. April 1813),
Datter af Gehejmeraad Fred. Chr. v. Q. (XIII, 317).

Selmer, Nekrolog. Saml. II. 
Erslew, Forf Lex.

<i>Louis  Bobé.</i>

</chapter><chapter name="Reventlow, Christian Ditlev Frederik Greve, 1748-1827,
Statsmand, Godsejer">

<b>Reventlow, Christian Ditlev Frederik</b> Greve, 1748-1827,
Statsmand, Godsejer, var en Søn af ovennævnte Gehejmeraad
Christian Ditlev Greve R. (d. 1775) og dennes 1. Hustru, og han
var født 11. Marts 1748. Sin vigtigste Undervisning modtog han
sammen med sin yngre Broder Johan Ludvig (s. ndfr.), først i
Aarene 1763 og 1764 ved Gymnasiet i Altona, hvor Opholdet dog
i flere Henseender ikke var tilfredsstillende, og dernæst i 3 Aar
ved Sorø Akademi, der den Gang havde fortrinlige Lærerkræfter
som Kraft, Sneedorff, Erichsen og Schytte. I en Alder af 19 Aar
rejste han derefter, stadig sammen med den nys nævnte Broder,
til Udlandet, hvor de opholdt sig 1 1/2 Aar ved Universitetet i
Leipzig, som den Gang hørte til Tysklands bedste. Endnu større
Betydning havde det dog for dem, at de fra Paasken 1769 foretoge
en Rejse omkring i Tyskland, Schweits, Frankrig og England. Det
var et saare vigtigt Kjendskab, de begge og særlig C. R. paa
denne Rejse vandt til sociale og økonomiske Forhold i de mest
fremskredne Kulturlande. Sammenligningen imellem Landboforholdene 
i Frankrig og England maatte bl. a. være i høj Grad befrugtende, 
og Udbyttet af Rejsen blev saa meget større, som de 
havde med sig som et Slags Hovmester en fortræffelig og kundskabsrig 
Mand, Sachseren Wendt, der siden hele Livet igjennem
var nøje knyttet til R. og steg til høje Embedsstillinger her hjemme.
Efter at Brødrene i Efteraaret 1770 vare komne tilbage til Danmark,
rejste de næste Aar til Sverige og Norge, især for at studere
Bjærgværksdriften.

Sjælden har vel en ung Adelsmand været bedre udrustet med
Fordannelse paa vigtige Omraader, end R. var det, da han snart
efter, at Rejserne vare endte, kom ind paa Embedsbanen; og
naturligvis avancerede han med sin fornemme Byrd og sine 
Forbindelser meget hurtig. I Aaret 1774 blev han Deputeret i 
Kommercekollegiet, 2 Aar derefter blev han tillige Deputeret i 
Bjærgværkskollegiet, og dermed forbandt han i Aaret 1781 at blive
Deputeret i Søkommissariatet og Medlem af Overskattedirektionen.
Det følgende Aar føjede han endnu dertil at blive 1. Deputeret i
General-Toldkammeret og Medlem af Overbankdirektionen.

Imidlertid var han 1774 bleven gift med Frederikke Charlotte
v. Beulwitz, en Datter af Gehejmeraad C. E. v. B. (II, 181), og ved 
Faderens Død 1775 arvede han Grevskabet Christianssæde paa Laaland.
Opfyldt af de Fremskridtstanker paa Landbovæsenets Omraade, der
den Gang fandt saa levende Tilslutning hos mange opvakte og 
frisindede Mænd, gav han sig strax som Godsejer i Færd med 
Reformer paa sine store Landejendomme med Forbedring af 
gerbrugsredskaber, Indførelse af en ny og bedre Drift, Udskiftning og 
Udflytning af Bøndergaarde, Afløsning af Hoveri osv. Godsejervirksomheden 
fængslede ham endog i den Grad, at han følte sig
stærkt fristet til at opgive Embedsgjerningen, trække sig tilbage
til sit Grevskab og alene leve for at bringe det i en blomstrende
Tilstand og særlig for at forbedre sine Bønders Kaar. Men lykkeligvis 
sejrede Trangen hos ham til at gjøre Gavn paa en større
Virkeplads, og han vedblev at arbejde i Statstjenesten, samtidig
med at han dog tillige søgte at gjøre for sit Gods og sine Bønder,
hvad han kunde.

Man kunde tro, at den rige Virksomhed, han havde Lejlighed
til at udfolde i sine betydelige Embeder, maatte tilfredsstille ham;
men han følte sig efterhaanden mere og mere utilfreds med de
Grundsætninger, hvorefter Styrelsen lededes paa Statens øverste
Trin i denne den saakaldte Guldbergske Tid. Hans Misstemning
blev særlig levende, efter at A. P. Bernstorff var bleven afskediget
i Nov. 1780; thi han hørte helt til den Kreds, hvis Midtpunkt 
Bernstorff var, og intet kunde let overgaa den Beundring og den
Hengivenhed, han følte for denne Statsmand. Samtidig med at
Uenighed imellem ham og Guldberg paa Finansstyrelsens Omraade
bevirkede, at han (1783) blev fjærnet fra sin Plads i Overbankdirektionen, 
var han derfor med i de Planer, der af flere misfornøjede 
iblandt de høje Embedsmænd efter Samraad med den unge
Kronprins bleve lagte om at styrte det Guldbergske Regimente og
stille Kronprinsen i Spidsen af Staten som dens virkelige Styrer
med Bernstorff ved sin Side som den vigtigste Raadgiver. Dette
skete som vel bekjendt 14. April 1784, og R. var iblandt dem,
der ved denne Lejlighed viste allerstørst Iver. Han høstede da
ogsaa Lønnen derfor; thi ingen mere end han vandt ved Regeringsskiftet 
Lejlighed til at kunne røre sig frit og kraftig paa de Omraader, 
paa hvilke han følte Kald til at gjøre Gavn. Det var ved
sin Virksomhed i en Aarrække fra nu af, at han vandt sig det
Navn, han har faaet som en af de Mænd, der have haft de største
Fortjenester af vort Lands og vort Folks Udvikling.

R. var ikke en overlegen Statsmand, der som Fører i kritiske
Øjeblikke kunde danne Midtpunktet i Styrelsen; men han var en
udmærket Fagminister, der beherskede et vidt Omraade. Han havde
fortræffelige Evner, der, styrkede ved en rig Uddannelse, satte ham
i Stand til at se sundt og skarpt paa mange Punkter -- i en
enkelt Retning endog genialt --, han bevægede sig inden for de
Omraader, hvor han følte sig hjemme, med Fasthed og Sikkerhed
og satte modig sin Personlighed ind paa at naa sit Maal trods de
Vanskeligheder, som Fordomme eller personligt Uvenskab kunde
volde. Han gjorde dette saa meget mere, som hans Gjerning,
i det mindste paa det vigtigste Omraade, tillige var ham en Hjærtesag. 
Han var et Menneske med stærk og varm Følelse, i sin
dybeste Grund inderlig religiøs, hvad der hos ham ligesom hos
A. P. Bernstorff og andre af Datidens fromme Mennesker især
viste sig ved en overordentlig levende Forsynstro. Denne hans
Religiøsitet virkede med til at give ham den Sikkerhed, hvormed
han gik frem, og med den hang hans i Virkeligheden lyse 
Livsanskuelse sammen; han følte Guds Finger og Guds Naade alle Vegne
i sit Livs skiftende Skæbner. Men den styrkede ogsaa hans 
Følelse af, at han havde den Pligt at hjælpe de fortrykte og lidende
i Samfundet, den ligesom højnede hos ham den Humanitetsfølelse,
der paa den Tid var et smukt Træk hos de bedste i Folket. Naar
han allerede derved var stemt for Reformer i Bondestandens 
Stilling, saa kom hertil hos ham som hos saa mange af Reformvennerne 
Overbevisningen om, at det Arbejde, Bonden vilde gjøre,
naar han blev en virkelig fri Mand, vilde blive ganske anderledes
frugtbringende for Landet, end det var, naar han skulde trælle i
Stavnsbaandets Lænker og med Tvangsarbejdet paa Herregaardens
Hovmarker. Man har sigtet R. for, at han som Kollegieembedsmand 
kunde være hensynsløs at arbejde med, at han her kunde
have noget af den fornemme Mands Hovmod ved sig; men Bunden
i hans Sind var dog Kjærlighed, og dette gjorde ham, hvad 
Opfattelsen af Samfundsforholdene angaar, til en folkelig Mand som
faa eller ingen i hin Tid. Før 1784 havde han kun paa sit 
Grevskabs snævrere Omraade kunnet handle, som han vilde; efter
Regeringsskiftet blev det som Statsmand, han ret kunde lade sine
Grundsætninger faa Spillerum.

2. Juni 1784 blev R. gjenindsat i Overbankdirektionen og
tillige Deputeret i Finanskollegiet, men, hvad der var vigtigere,
han blev 6. Avg. 1784 som 1. Deputeret stillet i Spidsen for 
Rentekammeret, hvorunder Landbosagerne hørte, og dermed var der
aabnet en Mark for ham til at virke paa dette hans Yndlingsomraade. 
Styrket ved Visheden om, at han i Bernstorff havde en
kraftig Støtte i Statsraadet imod den Modstand, der ikke vilde
udeblive, tog han hurtig fat paa Reformer. Det første Skridt var,
at han allerede i Nov. fik nedsat den saakaldte lille Landbokommission, 
hvis Hverv det blev at lade Bønderne paa Krongodset i
Frederiksborg og Kronborg Amter faa deres Fæstegaarde i Arvefæste, 
udskifte Gaardene, afløse Hoveriet og indføre andre 
Forbedringer. Han havde selv tillige med sin Broder Sæde i denne
Kommission, der arbejdede med stor Iver og Grundighed, og hvis
Gjerning bragte rige Frugter. Men medens dette Arbejde gik sin
Gang i en Række Aar, havde han slaaet et endnu langt større
Slag. Det var lykkedes ham, da han mærkede, at Kronprinsen
personlig i høj Grad var stemt for at forbedre Bøndernes Kaar,
i Juli 1786 at faa denne til at lade nedsætte en stor Kommission,
der skulde tage hele Bondestandens Stilling under Overvejelse. Et
mærkeligt Brev, han den Gang skrev til sin Søster Louise Stolberg,
viser, hvilken jublende Glæde han følte herover, og med hvilket,
man kunde fristes til at sige overmodigt, Sejershaab han gik til at
arbejde i denne Kommission. Det skulde vise sig, at han havde
Grund dertil. Enhver véd, hvorledes denne saa berømte store
Landbokommission ved sine i adskillige Aar fortsatte Arbejder 
fremkaldte den betydningsfulde Række Reformer, der i Spidsen
havde Forordningen af 8. Juni 1787, som helt omdannede 
Fæsteforholdet til Bøndernes Gavn, og Stavnsbaandets Løsning ved 
Forordningen af 20. Juni 1788, men hvorved tillige, for blot at nævne
nogle Hovedpunkter, Hoveritjenesten omordnedes i flere Henseender,
indtil Forordningen af 6. Dec. 1799 til sidst fastslog den Ordning,
der gjorde Ende paa alt ubestemt Hoveri, ligesom ogsaa Tiendespørgsmaalet 
underkastedes en omhyggelig Undersøgelse, der omsider 
førte til Forordningen af 8. Jan. 1810. Medens R. maa dele
Æren for de Forordninger, der skyldtes Landbokommissionen i
dens 2 første Aar, med Landboreformernes anden store Mand,
Christian Colbjørnsen, og i det mindste til Dels ogsaa med 
Konferensraad V. Hansen (VII, 49), var han senere afgjort Kommissionens
vigtigste Medlem, og man maa i det hele sige, at naar man tager
Kommissionens Forhandlinger under ét, har han været den, der
har gjort det meste og betydeligste Arbejde i den. Desuden fik
han ogsaa Sæde i andre meget vigtige Kommissioner, og dels ved
sit Arbejde i dem, dels ved sin Stilling i Spidsen for Rentekammeret 
fremkaldte han eller havde han i det mindste en væsentlig 
Del i adskillige meget vigtige Love, saaledes, hvad særlig
Agerbruget angaar, i Forordningerne af 9. Juli 1790 om skadeligt
Vands Afledning, af 19. Sept. 1792 om Sandflugtens Dæmpning og
af 29. Okt. 1793 om Hegn og Fred for Jorder i Danmark.

Allerede tidlig var man imidlertid bleven klar paa, at det for
at lette Gjennemførelsen af Forbedringer paa Landbovæsenets 
Omraade ligesom for øvrigt ogsaa paa andre økonomiske Felter i 
Statens forskjellige Lande var nødvendigt at lette Adgangen til at faa
Pengelaan paa gunstige Vilkaar, og det havde derfor en ganske
overordentlig Betydning, at der 16. Avg. 1786 blev oprettet en
offentlig Kreditkasse, hvor Saadanne Laan kunde faas. R. var en
af de Mænd, der havde Fortjenesten af denne heldbringende Institutions 
Oprettelse. Kort efter fik han Sæde i den vigtige Finanskommission, 
som blev nedsat 1787, og som blandt andet skulde
overveje, paa hvilke Maader Landets Hjælpekilder bedst kunde
udvikles. Var Ernst Schimmelmann end vistnok denne Kommissions
vigtigste Mand, havde R. dog ogsaa stor Del i de Forordninger,
der skyldtes den og have betydelig Interesse ved det Arbejde for
at udvikle en friere Omsætning, der træder frem i dem. Grundede
paa dens Forslag udkom allerede i 1788 2 overordentlig heldbringende 
Forordninger, den ene af 11. Juni, hvorved Kvægopdrætningen 
i Jylland, der hidtil var forbeholdt Sædegaardsejere og Kjøbstadsborgere, 
nu blev tilladt alle, den anden Forordningen af 6. Juni, der
tillod Tilførsel af Korn til Danmark og det søndenfjældske Norge
fra fremmede Lande, hvad Christian VI havde forbudt ved 
Forordningen af 16. Sept. 1735. Ogsaa fjærnere Dele af Staten kom
til at nyde godt af R.s og Schimmelmanns Frisind. 18. Avg. 1786
var den gamle Monopolhandel paa Island, der hidtil havde gjældt
her, bleven ophævet, og Handel paa Øen blev aabnet for alle
Kongens Undersaatter; det næste Aar blev ved en Forordning af
5. Sept. Handel paa Finmarken tilladt alle, fremmede saa vel som
indenlandske. Og naar Finanskommissionen senere gik saa vidt i
at fremme den friere Omsætning, at den udvirkede den berømte
Toldlov af 1. Febr. 1797, der betegnede et Fremskridt, som den
Gang var uden noget Sidestykke i Evropa, kan R. ogsaa siges at
have haft sin Del deri. Ganske særlig skyldtes det Iver fra hans
Side, naar Fortidens Tvang løstes paa et andet Omraade, nemlig
hvad det norske Skov- og Savbrug angik, da nemlig en Forordning
af 22. April 1795 gav Skov- og Savejerne langt større Frihed til at
bruge deres Ejendomme, som de vilde, end de før havde haft.

Det har været Reformer paa det økonomiske Omraade, vi
hidtil have dvælet ved -- nogle mindre vigtige forbigaa vi --;
men R. var for rig og aandelig en Natur til blot at holde sig
hertil. Det var ham klart, at hvis Bondestanden virkelig skulde
bringes til at leve og virke, som det sømmede sig for en fri 
Befolkning, maatte den ogsaa hæves aandelig, og dertil gik Vejen
igjennem en forbedret Skoleundervisning. Ønsket om Fremskridt
i denne Retning var som vel bekjendt i hin Tid stærkt oppe, og
hos R. traadte det frem igjennem levende Gjerning. Der var lidet,
han tog sig af med den Iver paa sine Godser, og det var igjennem
hele hans Liv en Yndlingssyssel for ham at følge Undervisningen
i Almueskolerne paa sit Grevskab; men han havde ogsaa her en
videre Virkeplads, da han 1789 var bleven Medlem af den da nedsatte
Kommission for det danske Skolevæsen, og med vanlig Iver tog
han Del i dens vigtige Forhandlinger, som omsider førte til 
Skoleforordningen af 1814.

Aarene fra 1784-1800 vare aabenbart Tiden for den mest
frugtbringende Del af R.s Embedsvirksomhed, og medens han i den
Tid, især som Landboreformernes store Mand, vandt en overordentlig 
Folkeyndest, fik han ogsaa Vidnesbyrd om Kronprinsens
Velvilje og Tillid. Han fik 28. Nov. 1789 Værdigheden som 
Præsident i Rentekammeret, og 5. Juli 1797 blev han Statsminister.
Vi ville hertil føje, at efter at han allerede 1778 var bleven
hvid Ridder, gjorde Kronprinsen ham 1803 til Ridder af Elefanten. 
Som Medlem af Statsraadet kom R. til at bære sin Del
af de Vanskeligheder, som Regeringen i den følgende svære Tid
fik at kæmpe med, og han følte stærkt Trykket deraf. Samtidig
med at den finansielle Stilling i stigende Grad vakte hans Bekymring, 
kom Ulykkerne udad til, han saa som en Følge af det af
ham selv ganske billigede Skattebud af 1. Okt. 1802 en Modstandsaand 
udvikle sig hos det holstenske Ridderskab, der baade politisk
og rent personlig pinte ham, og, hvor stor Kjærlighed og 
Højagtelse han end følte for Kronprinsen, ængstedes han dog alvorlig
ved dennes voxende Lyst til at ville afgjøre alt paa egen Haand
og ved hans Skinsyge imod sine officielle Raadgivere, der bragte
ham til i flere Aar helt at regere uden Statsraadets Medvirken.
R. havde i denne Tid meget tunge Timer, og det holdt haardt for
ham at bevare sit vante lyse Syn paa Livet. Da han tilmed havde
Følelse af, at han ikke mere kunde gjøre Nytte, var det ham vistnok 
en Lettelse, da han 7. Dec. 1813 fik sin Afsked baade som
Præsident i Rentekammeret og som Deputeret i Finanserne. At
han vedblev at staa som Statsminister, var i Virkeligheden nærmest
en Slags Opmærksomhed imod ham; han trak sig tilbage til sit
Grevskab; hans Virksomhed som Statsmand og som Embedsmand
var forbi.

Men nu, da han levede ovre paa Christianssæde og Pederstrup,
fik han aabenbart mere Livsglæde igjen. Efter at Ulykkernes Maal
var naaet for Staten, og da det gjaldt om i Fredens Dage at 
arbejde Land og Folk op igjen, var det ham ikke tilstrækkeligt med
Resignation at bære de Byrder, der maatte bæres; men han fandt
ogsaa Arbejde nok at glæde sig ved; dels syslede han med 
Undersøgelser paa Forstvæsenets Omraade, hvori han havde ypperlige
Kundskaber og et genialt Syn (jvfr. ndfr.), dels, hvad der var
Hovedsagen, gav han sig til som Godsejer at arbejde videre paa
det Grundlag, der var givet ved de store Landboreformer, og han
følte stærk Opmuntring ved at se, hvor meget der allerede var 
udrettet. Intet kunde nu i dette sidste Afsnit af hans Liv være ham
en større Glæde end at sammenligne sine Bønders Kaar og 
Arbejde med, hvad de havde været i hans Ungdoms Dage. Den Gang,
skriver han i et Brev fra 1820, kunde jeg kun klage over deres
Dumhed og Træghed, nu ere de herlige Mennesker, i Stand til 
alt godt. Han saa da ind i Fremtiden med lyst Haab for Fædrelandet, 
og med det samme var der for den fromme Mand en stadig 
Trang til i Tanken at dvæle ved alt, hvad Gud havde skjænket 
ham af Goder i Livet; det var for ham, som om han ikke
kunde være taknemmelig nok derfor. Disse Følelser og Stemninger
holdt sig hos ham til hans sidste Dage, hvor tunge Tab han end
maatte lide, da han 1822 mistede sin Hustru efter 48 Aars overordentlig 
lykkelige Ægteskab, og da hans Søster Louise Stolberg,
der efter sin Mands Død levede hos ham og stod ham meget nær,
døde 2 Aar derefter. Aandsfrisk og arbejdsdygtig indtil sin høje
Alderdom døde han efter nogle Maaneders Sygdom 11. Okt. 1827,
79 Aar gammel. -- I sit Ægteskab havde han 13 Børn.

A. F. Bergsøe, Grev C. D. F. R.s Virksomhed I-II (1837). 
Bobé, Efterl. Papirer fra den Reventlowske Familiekreds.                                                 

<i> E. Holm.</i>

-- Paa <sp>Skovbrugets</sp> Omraade staar C. D. F. Greve Reventlow 
som en Banebryder, hvis Arbejde endnu den Dag i Dag
har Betydning, og hvis Skrifter vilde være en Pryd for ethvert
Lands Litteratur. Til Grevskabet Christianssæde hørte der store
Skove, en vigtig Indtægtskilde for Besidderen; som Chef for
Rentekammeret maatte R. føle sig kaldet til at reformere 
Statsskovene og at standse den overhaandtagende Ødelæggelse af de
private Skove. Det var hans Yndlingsarbejde at passe og pleje
Skoven, og selv paa rent praktiske Omraader, særlig Udhugning af
de unge Bevoxninger, blev han en Læremester for sin Samtid.
Den vigtige Driftsplan for Statens Skove, der fremkom 1804, bærer
tydeligt Præg af R.s Anskuelser; Driften blev forbedret, og 
Udbyttet steg kjendelig; en Række dygtige Mænd, hvoriblandt 
Hannoveranerne G. W. Brüel, G. C. Ulrich og G. Sarauw, blev ansat
i Statens Tjeneste; paa Hederne og andre øde Jorder i Landets
forskjellige Egne begyndte man store nye Skovanlæg. I de private
Skove tilvejebragte Forordningen af 27. Sept. 1805 om Skovenes
Udskiftning, Vedligeholdelse og Fredning ordnede Tilstande, ganske
vist kun gjennem Borthugning af store Skovstrækninger som Vederlag 
for Græsningsretten, der nu ophørte.

Medens Datidens opblomstrende tyske Skovbrugslitteratur havde
et stærkt spekulativt og doktrinært Præg, pegede R. idelig paa 
Iagttagelser, Forsøg og Undersøgelser som de vigtigste Kilder til 
Kundskab om Træernes rette Behandling. «Af gode Forstbøger lærer
man meget, men langt mere ved selv at agte paa, hvad der har 
bidraget til eller skadet Træernes fordelagtige Fremvæxt.» Ved
Beregning, bygget paa omfattende Maalinger, godtgjorde R., at
rummeligere Plads, større Frihed for de enkelte Træer vilde fremme
deres Væxt, saaledes at de i langt kortere Tid end almindelig
antaget kunde naa en vis Tykkelse; gjennem den stærkere Tilvæxt
vilde man opnaa et højere Udbytte, en rimelig Rente af Træernes
Værdi. Grundtrækkene af disse Anskuelser fremsatte R. allerede
1811 i en Afhandling, der blev optaget i Videnskabernes Selskabs
Skrifter; han havde længe arbejdet paa en udførlig Fremstilling,
som han selv tillagde stor Betydning; i de følgende trange Tider
naaede han dog ikke at faa den udgivet; Manuskriptet blev glemt,
men mange Aar efter gjenfundet, og 1879 udkom hans « Forslag
til en forbedret Skovdrift», udg. af W. Gyldenfeldt.

A. Oppermann, Bidrag t. d. danske Skovbrugs Hist. 1786 - 1886.

<i>A. Oppermann.</i>

</chapter><chapter name="Reventlow, Claus, 1693-1758, Højesteretspræsident">

<b>Reventlow, Claus,</b> 1693-1758, Højesteretspræsident, var Søn
af nedennævnte Gehejmeraad Frederik R. (d. 1728) og fødtes 3. Dec.
1693, studerede fra 1711 ved tyske Universiteter, var først Kammerjunker, 
udnævntes 1727 til Kammerherre og blev Aaret efter 
Amtmand over Skanderborg og Aakjær Amter samt 1730 Stiftamtmand 
i Aalborg Stift og Amtmand over Aalborghus, Aastrup, Børglum og 
Sejlstrup Amter. 1736 blev han Assessor i Højesteret og Hofretten og 
s. A. Gehejmeraad samt 1747 Gehejmekonferensraad. 1748 blev han
Præsident i Højesteret. 1729 fik han det hvide Baand, blev 1748
Ridder af Elefanten og  fik 1751 Enkedronningens Orden. 1756, 
da der skulde finde Valg Sted af en Koadjutor som eventuel 
Efterfølger af Fyrstebiskop Frederik August i Lybek, gjorde R., der var 
Domprovst i Lybek, ligesom han var Verbitter for Klosteret i 
Itzeho, paa Kongens Vegne med Energi og Dygtighed Arveprins 
Frederiks Kandidatur gjældende over for det gottorpske Huses 
Prætentioner. Det lykkedes ogsaa at indsætte Prinsen trods 
Kejserhoffets Modstand. R. ejede flere Herregaarde, saaledes Eskjær 
(Nørreherred), som han solgte 1750, og Astrup, som han afstod 
1749; Osterrade og Cluvensiek kjøbte han 1753. Tillige var han 
Ejer af Skivehus. Han døde 10. Maj 1758 i Kjøbenhavn. R. var 
2 Gange gift: 1. (7. Nov. 1727) med Christiane Barbara f. Rantzau,
bekjendt for sin Lærdom (f. 1683 d. 16. Febr. 1747),  Datter af 
Generallieutenant Johan R. (XIII, 460) og Sophie Amalie f. Friis og
Enke efter Oberst Verner Parsberg til Eskjær (d. 1719); 2. (6. Nov. 
1748) med Charlotte Dorothea f. v. Plessen (f. 25. Maj 1724 d. 25.
Maj 1771), Dame de l'union parfaite, Datter af Gehejmeraad 
Christian Ludvig v. P. (XIII, 148).

Danmarks Adels Aarbog 1893, S. 379 f.

<i>Louis Bobé.</i>

</chapter><chapter name="Reventlow, Conrad Greve, 1644-1708, Storkansler">

<b>Reventlow, Conrad</b> Greve, 1644-1708, Storkansler. R., der
var Søn af nedennævnte tyske Kansler Ditlev R. (d. 1664), fødtes
21. April 1644 i Kjøbenhavn, besøgte Akademiet i Sorø og studerede
derpaa ved fremmede Universiteter (i Orleans 1662). Hjemvendt
var han en kort Tid Kammerjunker hos den unge Hertug August
Frederik, den senere Biskop af Lybek. 1665 udnævntes han til
Hofjunker og Kammerherre ved det danske Hof. 1667 blev han
Hof- og Kancelliraad i det tyske Kancelli og søgte efter Th. Lentes
Død i Febr. Aaret efter at blive Kansler i dennes Sted. 1669
sendtes han til Gottorp med Hertug Christian Albrechts Medgift.
Som Christoffer Gabels Svigersøn og Tilhænger fjærnedes han
fra Hoffet efter Christian V's Tronbestigelse af Gyldenløve, 
Ahlefeldt og Schumacher i Forening og udnævntes i Nov. 1670 til 
Amtmand i Haderslev. 1672 blev han Landraad i Slesvig og Holsten.
I de vidtløftige Forhandlinger om Erhvervelsen af Grevskaberne
Oldenborg og Delmenhorst 1667-73 spillede R. en fremtrædende
Rolle. 1672 udsendtes han for at tage Butjadinger By og Land til
Len af Hertugen af Brunsvig-Lyneborg; s. A. fik han det hvide
Baand, og 1673 ophøjedes han i Grevestanden. 1672 tituleres han i
officielle Skrivelser Baron, men hans Udnævnelse hertil kjendes ikke.

Som militær fandt R. rig Lejlighed til at udmærke sig under
den skaanske Krig. I Maj 1675 erholdt han Patent paa at hverve
et Regiment og udnævntes til Oberst. Han oprettede det saakaldte
Reventlowske Dragonregiment, som han Aaret efter afstod til Oberst
Ramsted. Om Efteraaret blev han Chef for 2. fynske nationale
Rytterregiment, deltog 1676 i Generalmajor Meerheims Expedition
over Keflinge Aa, hvor de danske opbrændte Pontus de la Gardies
Herresæde Skarhult. Han deltog i Slaget ved Lund 4. Dec. og
fik samme Dag overdraget den faldne Henrik Sehesteds Regiment,
det holstenske (slesvigske) Rytterregiment, der udmærkede sig ved
gode Soldater og ypperlig Disciplin. I Forsommeren 1677, da han
laa i Garnison i Hertugdømmerne, fik han Ordre til at støde til
Armeen i Skaane, men naaede næppe at komme tids nok til at tage
Del i Belejringen og Stormen paa Malmø. I Juli laa han med sine
Kompagnier i Lejren ved Landskrone, deltog i Avg. i Kavalkaden 
til Christiansstad samt i Expeditionen til Rygen i Sept. og samlede
med Generalmajor Levetzow det til samme Øjemed bestemte 
Rytteri  paa Møen. I Nov. var han Chef for Rytteriet paa Rygen,
men afløstes kort efter af Bibow. I Dec. laa han med sit Regiment 
i Haderslev. I Avg. 1678 ansøgte han om Orlov fra Tjenesten, 
da hans Hustru var uhelbredelig syg, og han som Følge
heraf var saa nedbøjet, at han maatte foretage en Rejse til Italien.
I Sept. sendtes han til Münster for at bevæge Fyrstebiskoppen til
at lade sine Hjælpetropper i dansk Tjeneste blive Vinteren over
her. I Nov. var R. i Kurfyrst Frederik Vilhelms Hovedkvarter i
Dobberan for at formaa denne til at forlægge det med Kongen af
Danmark planlagte Møde til Wismar, hvor Christian V opholdt sig,
men han opnaaede intet.

Ved Svigerfaderen Vincents Hahns Død udnævntes han 1680
til Gehejmeraad samt Overjægermester, hvilket Embede han 
beklædte indtil 1699, blev 1681 Ridder af Elefanten samt Patron
for Universitetet i Kjøbenhavn og ses allerede i Avg. s. A. at have
været Medlem af Konseillet. Han tog sig ivrig af Statssagerne,
særlig den udenrigske Politik, men var alt for afhængig af dygtige
Underembedsmænd, blandt hvilke særlig maa nævnes Th. B. v. Jessen
(VIII, 484), der efter Chr. Sigfr. v. Plessens Udsagn ganske havde
ham i sin Magt. R. sluttede sig til den af Ehrenschild, Vibe og
Brandt dannede Kamarilla («Kabalen»), der i Firserne udøvede en
saa stor Indflydelse paa Statsstyreisen. Til et Forbund med Frankrig 
og Brandenborg knyttede man Haabet om at gjenvinde de til
Sverige tabte Lande, at kunne tugte den troløse Hertug af Gottorp
samt at opnaa Besiddelsen af Elbtolden og Lenshøjheden over
Hamborg. I Marts 1682 afsluttede R. sammen med Gyldenløve og
Ehrenschild en Traktat med Frankrig, i Følge hvilken Danmark mod
store aarlige Subsidier tilsagde Frankrig Bistand i Krigstilfælde.
Kongen var 1683 stemt for Krig med Sverige og støttedes heri af
R. og Ehrenschild, medens den forsigtige Storkansler Fr. Ahlefeldt
modsatte sig et overilet Fredsbrud. Kejserens Sejer over Tyrkerne
i Sept. forandrede pludselig Situationen. Om R.s politiske 
Sympathier ytrer Molesworth, at hans Tilbøjelighed for Frankrig før
1690 ikke var stor, da han indsaa, at Danmarks Venskab med
Ludvig XIV var til Skade for Landet. Efter den Tid udsonede
han sig derimod med Frankrig.

I Maj 1684 inddroges den hertugelige Del af Slesvig. Sikkert
have R. og hans Parti, der fik tildelt Amtmandsposterne i det nys 
indvundne Land -- selv fik han Gottorp Amt --, tilskyndet Kongen
til dette Skridt, der, som Følgerne viste, ikke var vel overvejet.
Ved Ahlefeldts Død 1686 gættede mange paa, at R. vilde blive
hans Efterfølger som Storkansler, men R., der siges at have hindret
Griffenfelds Løsladelse af Frygt for, at denne skulde gjenvinde sin
Stilling, opnaaede dog ikke denne Værdighed, saa længe Christian V
levede. Til Trods for den Gunst, i hvilken R. stod hos Kongen,
var hans Position ingenlunde sikker, og han var mere end nogen
anden Minister anfægtet af det Rænke- og Intrigespil, der stadig
skiftede ved den vægelsindede og let paavirkelige Konges Hof.
Atter og atter berette samtidige, at R. er faldet i Unaade og hans
Fald nær forestaaende, men Stormen drev over, og han styrede
indtil Kongens Død som første Minister begge Kancellierne. I 1686
var R. ved Hamborgs Belejring i Kongens Følge og forhandlede dels
her og dels senere paa Gottorp sammen med Jens Juel og Ehrenschild 
med de mæglende Magters Sendebud. 1689 vare R., Brandt
og Jessen Medlemmer af Kommissionen i Anledning af de om Jever
opstaaede Stridigheder, og han afsluttede i Avg. sammen med Jessen
Alliancetraktaten med England, i Følge hvilken Danmark overlod
Vilhelm III et Hjælpekorps paa 7000 Mand. 1691 afsluttede R.
sammen med flere mellem Frankrig og Danmark en hemmelig
Traktat, i hvilken Christian V forpligtede sig til ikke at yde 
Frankrigs Fjender nogen Bistand og ikke at forøge Troppekorpset i
Irland. 1693 undertegnede R. en Traktat, hvorved Danmark og
Frankrig sluttede sig til det af flere nordtyske Fyrster, deriblandt
Hertugen af Brunsvig-Wolfenbüttel, dannede Forbund, som 
modsatte sig Oprettelsen af den 9. Kur. Efter Ratzeburgs Erobring
var R. tilstede ved de paafølgende diplomatiske Forhandlinger i
Pinneberg og Hamborg, hvor der afsluttedes et Venskabsforbund
mellem Danmark og Brunsvig-Lyneborg. Hertugerne forpligtede sig
til at sløjfe Fæstningsværkerne ved Ratzeburg, og Danmark afgav
Løfte om at drage sine Tropper tilbage fra de brunsvigske Lande
og afholde sig fra enhver Indblanding i den lauenborgske Arvefølgesag.

Dagen efter Kong Christian V's Død udnævntes R. 26. Avg.
1699 til Storkansler. 1692 var han bleven Patron for det ridderlige
Akademi. R. synes at have været den ledende Mand for de 1690-1705 
i Raadstuen for Slottet afholdte Kommissioner, der afgjorde
en stor Del Sager af den forskjelligste Art. Han var lige fra
Begyndelsen Medlem af næsten alle Kommissionerne, og de ophøre 
ved hans Udtræden faa Aar før hans Død. I Juni 1690 fik R.
Ordre til at overtage Præsidiet for Højesteret i Forbindelse med
Etatsraad V. Worm som Justitiarius og med Forpligtelse til flittig
at konferere med Oversekretær Moth.

I April 1700 afsluttede R. paa Frederik IV's Vegne en hemmelig 
Traktat med Kurfyrsten af Brandenborg. Umiddelbart efter
Carl XII's Landgang i Sjælland s. A. sendtes han af Kongen, som
opholdt sig i Holsten, hvor Belejringen af Fæstningen Tønning
var begyndt paa Tilraad af R., til Kjøbenhavn for at bøde paa
Kommandantens Raadvildhed, der i Forbindelse med det spændte
Forhold mellem Militæret og Borgerskabet havde lammet Modstandsevnen. 
Vel kom R. for sent til Hovedstaden, men det lykkedes
ham dog at forebygge værre Følger.

I de paafølgende Fredsaar mærker man kun lidet til R.s 
Indflydelse paa Danmarks ydre og indre Politik. Den unge Christian
Gyldenløve og Carl Ahlefeldt havde en Tid lang fortrinsvis Kongens
Øre. R. bevarede dog Kongens Gunst lige til sin Død. I sine
sidste Leveaar betegnes han af Hojer, skjønt han kun stod i
Begyndelsen af Treserne, som en udlevet Olding.

R. var en af de største Jordegodsejere i Danmark paa hin 
Tid. Efter Faderen arvede han Futterkamp (ved Lütjenburg), som
han afhændede 1672. Af Svigerfaderen Gabels Bo erhvervede han
1675-76 Segeberg Kalkbjærg med Gischenhagen, som han 1684
afstod til Kongen for 80000 Rdl. I Holsten ejede han desuden
Øen Krautsand (Wedeler-Sand). Ved den sønderborgske Konkurs
kom han i Besiddelse af Sandbjærg i Sundeved, som han 1672 vilde
oprette til et Baroni, men som 1681 erigeredes til et Grevskab med
Navnet Reventlow. Med sin anden Hustru fik han Seekamp ved
Friedrichsort. 1684 erhvervede han Frisenvold og Løjstrup til Dels
som Ækvivalent for Segeberg Kalkbjærg. 1686 kjøbte han Clausholm, 
nedrev her den af Mogens Gjøe opførte Bygning og byggede
den nuværende Hovedfløj. Et Par Mil nord for Hovedstaden
opførte han Gaarden Frydenlund. Endelig ejede han Hovedgaarden
Kalø samt Kollerup (Galten Herred) og Øen Turø (til 1674).
Skjønt R. desuden var kommet i Besiddelse af store Pengemidler,
vare hans finansielle Forhold ingenlunde særlig glimrende. Bortset
fra den betydelige Fædrene- og Mødrenearv fik han med sin første
Gemalinde en Medgift af 28000 Rdl. og med sin anden Hustru
T Tønde Guld. Allerede 1678 angiver han sin Gjæld til 50000 Rdl.
og senere til det dobbelte, men ved hans Død var den dog bragt 
ned til 25000 Rdl. Vist er det, at R. ogsaa jævnlig forstrakte
Kongen med betydelige Summer, og i Forbindelse hermed omtales
hans «blinde Hengivenhed for Kongens Plaisirs for derigjennem at
stabiliere sit Hus». Ved sine glimrende Fester, prægtige Baller og
Maskerader vidste han at sikre sig den forlystelseselskende Konges
Gunst. R. skildres almindelig som en hæderlig og retsindig 
Personlighed uden synderlig fremragende Evner. Skjønt Molesworth
var hans diplomatiske Modstander, roser han R. som en Mand,
der oprindelig kun havde tarvelig Indsigt i Statssager, men som
ved Flid og Arbejdsomhed efterhaanden havde gjort sig værdig til
at beklæde sin fremskudte og betydningsfulde Stilling. En anden
Diplomat betegner ham som en svag, men af alle agtet Personlighed, 
en blid, men lidet energisk Karakter, der kun havde det ydre
Skin af Magten, imponerende ved sit kølige, beherskede Væsen.
Han var en stor Ynder af Bordets og særlig Vinens Glæder, men
næppe mere umaadelig i Nydelsen end de fleste Hofmænd paa
hin Tid.

R. døde 21. Juli 1708 paa Clausholm og ligger med sine 2
Hustruer bisat i prægtige, af Qvellinus forfærdigede Sarkofager i
Slesvig Domkirke. I sin selvforfattede Gravskrift gav han sig det
selvtilfredse Vidnesbyrd, der maa udfordre Dommen over ham:
«Jeg haver saaledes levet iblandt eder, at jeg ikke behøver at
blues ved mit Liv.» R. var, som tidligere nævnt, 2 Gange gift:
1. (21. Juli 1667) med Anna Margrethe Gabel (f. 6. Juli 1651 d. 26.
Avg. 1678), Datter af Frederik III's Yndling Christoffer G. (V, 512);
2. (1. Maj  1681) med Sophie Amalie Hahn (f. 25. Marts 1664 d. 29. 
Marts 1722), Datter af Overjægermester Vincents Joachim H. (VI, 485).
Med sin anden Gemalindes Kammerpige Anna Cathrine Haagensen,
Datter  af Borgmester Carsten  H. i Aabenraa, havde han 3 Børn,
der 1695 optoges i den danske Adelstand under Navnet Revenfeldt.

<i>Louis Bobé.</i>

</chapter><chapter name="Reventlow, Conrad Ditlev Greve, 1704-50, Gehejmeraad">

<b>Reventlow, Conrad Ditlev</b> Greve, 1704-50, Gehejmeraad,
Søn af ovfr. anførte Gehejmeraad Christian Ditlev Greve R. (d. 1738),
fødtes 23. Juli 1704 i Frankfurt a. M., studerede i Udlandet 
(immatrikuleret 1722 i Leiden), fik allerede 1721 Kammerherrenøglen, var
1725-31 Amtmand over Haderslev Amt, blev 1728 Ridder af Danebrog, 
1740 Gehejmeraad, 1747 Deputeret i General-Landets Økonomi- og 
Kommercekollegium og Gehejmekonferensraad, 1748 Præsident i
Højesteret, 1749 Stiftamtmand over Sjællands Stift og Amtmand 
over Kjøbenhavns Amt, fik 1750 Enkedronningens Orden og døde
paa Bornholm 24. Juli s. A. Ved sin Faders Død succederede R.
i Besiddelsen af Grevskabet Reventlow i Sundeved, Baroniet 
Brahetrolleborg samt Stamhusene Krænkerup og Frisenvold m. m. Hans
Virksomhed som Godsejer synes især at have været knyttet til
Brahetrolleborg, hvis Styrelse han overtog snart efter Baroniets
Overdragelse til Faderen (1722); han havde her en dygtig og 
paalidelig Hjælper i Frederik Bagger (I, 423), ved hvis Bistand han
baade forbedrede og forøgede Godset. R. havde 20. Sept. 1731
ægtet Prinsesse Vilhelmine Augusta af Slesvig-Holsten-Nordborg-Pløen 
(f. 17. Nov. 1704, Dame de l'union parfaite 1749, d. 16. Marts
s. A.), Datter af Prins Christian Carl og Dorothea Christine f. v.
Aichelberg.

Birch, Geheimeraader S. 32 f. 
Danske Herregaarde II: Tølløse; III: Hardenberg; IV: Brahetrolleborg. 
Danmarks Adels Aarbog 1893, S. 390.
Zeitschr. d. Gesellsch. f. d. Gesch. Schlesw., Holst. u. Lauenb. XXII, 104. 155.

<i>G. L. Wad.</i>

</chapter><chapter name="Reventlow, Ditlev, --1536, Biskop i Lybek">

<b>Reventlow, Ditlev,</b> --1536, Biskop i Lybek, af Slægtens
gamle holstenske Gren, var Søn af Joachim R. til Rixdorf og Gram
og Armgard Buchwald af Borstel. Han maa have faaet en lærd
Opdragelse, thi han var Dr. jur., og var siden Kansler hos 
Frederik I som Hertug. Denne sin Herre ledsagede han 1515 til Kong
Christian II's Bryllup. 1522 nævnes han atter ved Forhandlingerne
mellem Kongen og Hertugen om Forholdet til Lybek, og det
skyldtes hans Indgreb, at de ikke endte i aaben Fejde, i det han
efter det afbrudte Møde ved Levensaa overtalte Kongen til at
opgive at ride til Kiel. Skjønt han indtog en høj Stilling i den
katholske Kirke, dels som Domherre i Lybek og Kannik i Hamborg, 
dels fra 1526 som Provst for Reinbek Kloster -- da 
Hertugen s. A paa Landdagen i Kiel ved Trusel om ellers at antage
Reformationen lod Gejstligheden afnøde en stor Skat, svarede D. R.
med Ønsket om, at hans Moder havde drejet Halsen om paa ham
hellere end at opdrage ham til Præst --, var han dog selv 
Lutheranismen hengiven og virkede sammen med Hr. Johan Rantzau
for dens Indførelse i Hertugdømmerne, og han ledede selv Disputen
i Flensborg 1528 mellem Herman Tast og Gjendøberen Melchior
Hofmann. 1531 var han en af de under Landsherrens Fraværelse i
Hertugdømmerne indsatte Statholdere. Ogsaa Hertug Christian
benyttede den erfarne Mand, der alt af Samtiden fik det Skudsmaal: 
«ein feiner, geschickter Herr», bl. a. til Forhandlingerne 1534 
med Lybekkerne og med Greverne af Oldenborg om Erstatning
for den ved deres Deltagelse i Grevefejden forvoldte Skade, her
dog kun med ringe Held. 1535 blev han valgt til Biskop i Lybek
og befalede strax den rene Lære prædiket i Domkirken, saa at
han her blev den første lutherske Biskop, men alt 12. Maj 1536
bortrev Døden ham i Slesvig.

<i>Thiset.</i>

</chapter><chapter name="Reventlow, Ditlev, 1600-64, Kansler">

<b>Reventlow, Ditlev,</b> 1600-64, Kansler, Søn af den ndfr.
nævnte Henning R. (<crux> 1624) og Sophie Sperling, er født paa Ziesendorf 
i Meklenborg 4. (efter en anden Opgivelse 27.) April 1600.
Han studerede først i Rostock 1615, derpaa i Strasburg og rejste
saa i Frankrig, England, Holland og Italien. Efter fra 1624 at
have været Kammerjunker hos Hertug Adolf Frederik af Meklenborg 
traadte han i Tjeneste hos Ærkebisp Johan Frederik af Bremen, 
først som hans Raad og Kammerjunker, siden som hans
Marskal, og benyttedes i adskillige diplomatiske Sendelser, som
1627 til Sachsen og Kejseren, 1628 til Tilly og Wallenstein og 1630
til Kurfyrstedagen i Regensburg.

Imidlertid var Christian IV's Opmærksomhed blevet henledt
paa ham, hvis Fader havde været i dansk Tjeneste; i Sept. 1632
overdroges det Henrik Rantzau til Schmool at forhandle med
ham, og Resultatet blev, at han endnu inden Aarets Udgang blev
Gehejmeraad og tysk Kansler. Hurtig blev han Kongens meget
betroede Mand, hvem vigtige Forhandlinger i Tyskland overdroges.
Allerede i Dec. 1632 sendtes han til Sachsen for at skille Kurfyrsten
fra Sverige og virke for Underhandlinger om Særfred mellem ham
og Kejseren; fra Dresden gik han til Kurfyrst Maximilian af Bajern
og derpaa til Wallenstein i Prag. Næppe var han kommen tilbage
til Kjøbenhavn i April 1633, før han i Juli paa ny sendtes til
Kurfyrsten af Sachsen for at træffe Overenskomst om den udvalgte
Prins Christians Forlovelse med Magdalena Sibylla. I Slutningen
af 1634 fulgte han Hertug Frederik (III) til Bremen Stift, efter at
dette var blevet ledigt ved hans forrige Herre Johan Frederiks
Død, og medvirkede ved Afslutningen af Overenskomsten med de
svenske befuldmægtigede i Febr. 1635. I de følgende Aar havde
han mest Ophold i Glückstadt og var der fra en af Hovedmændene
ved Kongens vigtige Underhandlinger om Fredsmæglingen i Hamborg 
i Aarene 1639-42 baade med de kejserlige befuldmægtigede
Kurtz, Lützow og Auersperg og det engelske Sendebud Thomas
Roe; 1641 var han desuden i Stade ved Forligsforhandlingerne med 
de nederlandske Gesandter; 1643 sendtes han til Brunsvig i Anledning 
af Hertug Frederiks Ægteskab med Sophie Amalie. Til alle
disse Hverv medbragte den smukke, fine og kundskabsrige Mand
betydelige Evner i Retning af praktisk Dygtighed og Talent til at
gribe Fordelene ved en Situation; han var tilmed forsigtigere end
en Mand som Christian Pentz, der jo en Tid var Christian IV's
egentlige Udenrigsminister; men det synes ikke, at han har besiddet
egentligt større Overblik og Skarpsynethed eller været i Stand til
at udkaste større Planer. Thomas Roe fremhæver hans protestantiske 
Sindelag og hans Uegennyttighed, og der er derfor næppe
Grund til at fæste Lid til en Beskyldning imod ham for at have
været bestukket af Spanien. Efter Krigens Udbrud 1643 forlod han
Glückstadt og tog i flere Aar Ophold i Kjøbenhavn som Leder af
det tyske Kancelli; i denne Egenskab forhandlede han 1644 baade
med de nederlandske Gesandter og med den kejserlige Udsending
Plettenberg og den franske de la Thuillerie. 1647 sendtes han til
Sachsen i Anledning af Prins Christians Død der.

Imidlertid var han 1639 (-46) blevet forlenet med Romsdalen
i Norge. Vigtigst var det dog, at han 1642 udnævntes til Amtmand 
over Haderslev Amt. Denne Udnævnelse vakte den stærkeste
Misfornøjelse hos det slesvig-holstenske Ridderskab, fordi han ikke
var indfødt, men Meklenborger, og vistnok tillige fordi han baade
i Hertugdømmerne og, som det synes, i Danmark var anset for at
nære udpræget monarkisksindede Anskuelser. Den blev ogsaa
Grunden til hans Fald; thi da Frederik III ved sin Tronbestigelse
ansaa det for rigtigst at være imødekommende mod Stænderne,
blev han i Okt. 1648 afsat fra sin Amtmandspost. Hertil skal dog
have medvirket Uvenskab baade fra Christian Rantzaus og Corfits
Ulfeldts Side og maaske ikke mindst Theodor Lentes Bestræbelser
for at faa Magten i det tyske Kancelli (X, 209); i hvert Fald mistede 
han ogsaa Kanslerembedet. I Foraaret 1649 forhandledes
der dog paa ny med ham om at overtage dette Embede, men det
blev ikke til noget. Endnu i samme Aar hed det sig, at han
vilde gaa i svensk Tjeneste, men heller ikke dette skete. Han
førte i den følgende Tid et ganske tilbagetrukket Liv, vel dels paa
sine Godser, dels i Hamborg, hvor han havde et Kanonikat, og i
Hertugdømmerne, indtil han døde 13. (eller 12.) Avg. 1664. Efter
en Forlovelse med Dorothea Pogwisch, der døde 1635, havde han
1636 ægtet Christina Rantzau (f. 1618 d. 2. Maj 1668), Datter af
Henrik R. til Neuhaus. 
Klotz, Leichpred. üb. D. R. (Ratzeb. 1667). 
Fridericia, Danmarks ydre polit. Hist. 1629-60 I, 96. 
Bobé, Ditlev Ahlefeldts Memoirer S. 58 ff. 
Zeitschr. d. Gesellsch. f. d. Gesch. Schlesw., Holst. u. Lauenb. XXII, 49 ff. 
Danmarks Adels Aarbog 1893, S. 376.

<i>J. A. Fridericia.</i>

</chapter><chapter name="Reventlow, Ditlev,</b> 1654-1701, Gehejmeraad">

<b>Reventlow, Ditlev,</b> 1654-1701, Gehejmeraad, Broder til
ovennævnte Storkansler Conrad R., fødtes 23. Avg. 1654, udnævntes
1687 til Etats- og Landraad, 1693 til Konferensraad og 1696 til
Gehejmeraad. 1693 fik han det hvide Baand. Efter Faderen arvede 
han Reetz, som han afhændede 1679, og erhvervede derefter
(før 1687) Testorf samt ved Grev B. Ahlefeldts Konkurs 1694 Saxtorf 
og Collmar. Af Grev v. d. Nath kjøbte han 1696 Schmool og
Hohenfelde og af Hans Rantzau Quarnbek, som han solgte 1705.
Desuden ejede han Oregaard (Skovby Herred). R. var Provst for
St. Johannes' adelige Kloster i Slesvig samt 1682-1702 for Klosteret
i Preetz. Han døde 4. Nov. 1701. R. ægtede 18. Nov. 1676 Dorothea 
Ahlefeldt (d. 12. Okt. 1720 paa Collmar), Datter af Henrik A.
til Osterrade og Catharine Ahlefeldt.

Danmarks Adels Aarbog 1893, S. 380.

<i>Louis  Bobé.</i>

</chapter><chapter name="Reventlow, Ditlev, 1666-1733, Gehejmeraad">

<b>Reventlow, Ditlev,</b> 1666-1733, Gehejmeraad, Søn af nedennævnte 
Gehejmeraad Henning R. (d. 1705), fødtes 9. Sept. 1666,
udnævntes 1692 til Kammerjunker og Medlem af den til Undersøgelse 
af Hertugdømmerne og Grevskaberne nedsatte Kommission
og fik s. A. Exspektance som Landraad. 1701 udnævntes han til
Amtmand over den kongelige Andel af Slesvig Domkapitel, hvilken
Stilling han beklædte til 1731. 1707 fik han Ordre til at tage
Butjadinger Land og By til Len af Hertug Anton Ulrik af 
Brunsvig-Wolfenbüttel. 1709 blev han hvid Ridder og 1722 Gehejmeraad.
Han var Formynder for Hertuginde Dorothea Christine af Pløens
(«die Carlsteins») Børn og varetog deres Interesser hos Frederik IV
med stor Nidkjærhed, hvorom en betydelig Korrespondance i Haseldorfs 
Arkiv, der gjemmer hans Papirer, aflægger Vidnesbyrd. R.
kjøbte 1723 Stubbe, der 1735 afhændedes af hans Arvinger. 1707
kaldes han til Holtenklinken (ved Oldeslo). Han døde 24. Jan. 1733.
R. ægtede 1. (20. Dec. 1692) Magdalene Sibylle Rigsgrevinde v. d.
Nath (d. 10. Febr. 1717), Datter af sachsisk Generalfeltmarskal-Lieutenant 
Gerhard Rigsgreve v. d. N. og Christine Ahlefeldt, 2. (1721) Margrethe 
Helvig f. Rumohr, Enke efter Johan Rudolph Ahlefeldt til Damp.

Danmarks Adels Aarbog 1893, S. 377.

<i>Louis  Bobé.</i>
</chapter>
<chapter name="Reventlow, Ditlev Greve, 1712-83, Gehejmeraad">

<b>Reventlow, Ditlev</b> Greve, 1712-83, Gehejmeraad, Søn af
Cai Friedrich R. til Altenhof, Glasau og Dorphof (d. 1762) og
Hedevig Ida f. Buchwald (d. 1761), er født 28. Okt. 1712 og
opkaldt efter sin Farbroder, ovfr. anførte Gehejmeraad Ditl. R. (d. 1733),
studerede i Kiel, senere i Leipzig, og blev ved sin Hjemkomst
1736 Kammerjunker hos Dronning Sophie Magdalene, 1746 Kammerherre, 
1749 Overpræsident i Altona, hvorfra han 1751 gik som
Envoyé extraordinaire til Paris; men allerede 1754 afgik han fra
denne Post og belønnedes med det hvide Baand. Aaret efter
kaldedes han til det ansvarsfulde Hverv som Hofmester, fra 1763
Overhofmester, hos Kronprinsen, den senere Christian VII. R. s
anerkjendte Redelighed og forholdsvis gode Kundskaber var det
utvivlsomt, som i Kongens og A. G. Moltkes Øjne kvalificerede
ham til dette Embede; hans barske Væsen og hans Plumphed
haabede man var afslebet noget ved hans Ophold i Paris. Men i
saa Henseende tog man fejl; hans urimelige Haardhed over for
Prinsen lagde sig ved enhver Lejlighed for Dagen og opfyldte
dennes bløde Sind med Indtryk af Rædsel, som bidroge deres til
at forstyrre og forvirre hans Tankegang. Trods hans høje Røst,
hans heftige Lidenskaber og hans bydende og afgjørende Tone var
der hverken Orden eller Sammenhæng i hans Tanker, siger Reverdil,
og dette gjorde naturligvis ondt værre, da han som Følge heraf
med korte Mellemrum kunde udtale sig ganske forskjellig om
samme Ting. R. var en Orbilius i Hofdragt, og hans Magt over
Prinsen vedligeholdt sig endog efter dennes Tronbestigelse.

Imidlertid indtraadte R., der 1756 havde faaet Ordenen de
l'union parfaite og 1759 Gehejmeraads Titel, 1763 tillige i den
egentlige Statstjeneste som Gehejmeraad i Konseillet, og Aaret efter
fik han det vigtige Embede som 1. Deputeret for Finanserne og
for det vestindisk-guineiske Rente- og General-Toldkammer samt
Medlem af Overskattedirektionen; 1765 blev han tillige Direktør
for Fonden ad usus publicos og 1767 Deputeret i Økonomi- og
Kommercekollegiet. Utvivlsomt har R. bedre været paa sin Plads
som Finansmand end som Opdrager; selv om han ikke var særlig
uddannet til denne, især under de daværende Forhold vanskelige,
Gren af Administrationen, maatte dog den Samvittighedsfuldhed
og Ordenssans, man ikke tør frakjende ham, her være af Betydning.
Den ledende Stilling, som han sikkert selv havde tænkt sig at
skulle indtage, naar Kronprinsen blev Konge, opnaaede han dog
ikke; men strax efter Tronskiftet 14. Jan. 1766 blev han 
Overkammerherre, et i sig selv vistnok intetsigende Embede, der
imidlertid gav ham uhindret Adgang til hans tidligere Elev, som næppe
af Godhed for sin Hofmester, men kun under Indflydelse af den
Magt, denne havde erhvervet sig over ham, belønnede ham med
denne Udmærkelse. 14 Dage efter føjede Kongen endog hertil
Elefantordenen. S. A. deltog R. tillige med Bernstorff og Thott
i de Forhandlinger med Rusland om Afstaaelsen af den hertugelige
Del af Hertugdømmerne, der endtes med Traktaten af 22. April
1767; som Anerkjendelse af sin Virksomhed i denne Sag optoges
han ligesom de 2 nævnte Statsmænd s. A. i lensgrevelig Stand.
I Begyndelsen af 1768 afskedigedes han som Deputeret, og da
Struensee i Slutningen af 1770 blev eneraadende, mistede han sine
andre Embeder og trak sig tilbage til Hertugdømmerne, hvor han ejede
Godserne Altenhof, Glasau, Askov og Wittenberg, hvilke han 1783
belagde med fideikommissarisk Baand, samt Emkendorf (kjøbt 1764
af Desmercières) og Osterrade. Nøje knyttet til A. P. Bernstorff
fik han 1773 som kongl. Kommissarius det Hverv at føre
Forhandlingerne om den russiske Mageskiftetraktats Udførelse. 1775 blev
R. Kurator for Universitetet i Kiel, som han tog sig varmt af.
Han døde 6. Dec. 1783 i Kiel. Gift 13. April 1745 med Margrethe
Raben (f. 8. Dec. 1726 d. 13. Sept. 1794), Datter af Gehejmeraad
Frederik R. (XIII, 339).

Uagtet sine uheldige Egenskaber, der frastødte mange, maa
R. dog have forstaaet at vinde andre, og blandt dem især
Bernstorff, som havde Taalmodighed nok til bag hans kantede Væsen
at opdage den Vilje til det gode, han utvivlsomt havde
Betegnende er Prokansler Cramers Udtalelse efter hans Død, at han
vilde have kunnet udrette meget godt som Universitetskurator,
hvortil han virkelig havde Vilje, hvis han tiere havde anvendt
Mildhed end Strænghed.

Hofman, Danske Adelsmænd III, 299. 
Worm, Lex. ov. lærde Mænd.
N. Staatsbürg. Mag. V, 388 f. 
Zeitschr. d. Gesellsch. f. d. Gesch. Schlesw., Holst, u Lauenb. XXII, 76 f. 155. 
Nyt hist. Tidsskr. IV, 539. 545; V, 325.
Danske Mag. 5. R. III. 
Bobé, Efterl. Papirer fra den Reventlowske Familiekreds III, 359 f. 
Danmarks Adels Aarb. 1893, S. 382 f. 
Friis, A. P. Bernstorff og Guldberg S. 142 ff.                                                                 

<i>G. L. Wad.</i>

</chapter><chapter name="Reventlow, Ditlev Conrad, 1708-94, Hofembedsmand">

<b>Reventlow, Ditlev Conrad,</b> 1708-94, Hofembedsmand, Søn
af Gehejmeraad Ditlev R. til Schmool (d. 1755) og Anna Margrethe
f. v. Jessen og Sønnesøn af ovennævnte Gehejmeraad Ditlev R.
(d. 1701), fødtes 6. April 1708, blev 1734 Kammerjunker og var i 
Aarene 1738-57 Landfoged i Neuenburg i Oldenborg. 1737 blev
han Landraad, 1747 Konferensraad og udnævntes 1765 til
Overhofmester hos Enkedronning Sophie Magdalene samt Aaret efter til
hvid Ridder og Gehejmeraad. Ved Grev Bothmars Afgang i Okt.
1767 blev han beskikket til Overhofmester hos Dronning Caroline
Mathilde, men afgik efter næppe et Aars Tjeneste, da han afløstes
af Christian Holstein og udnævntes til Gehejmekonferensraad.
Hengivenheden for Dronningen førte ham til Celle, hvor han i stor
Stilhqd henlevede Resten af sit Liv. Han døde 4. Marts 1794.
R. ægtede 12. April 1748 Veronica Margrethe Clementine v.
Klinkowstrøm (f. 4. Febr. 1708 i Hannover, d. 2. Dec. 1773 i Celle).

<i>Louis Bobé.</i>

</chapter><chapter name="Reventlow, Eugen Greve, 1798-1885, Diplomat">

<b>Reventlow, Eugen</b> Greve, 1798-1885, Diplomat, fødtes
27. Nov. 1798 og var ældste Søn af ovennævnte Statsminister Cai
Friedrich Greve R. (d. 1834) og dennes 2. Hustru. Han var født
i Kjøbenhavn, men da Familien efter Faderens Udtrædelse af
Statstjenesten 1802 var flyttet til Kiel, opdroges Sønnen der og studerede
senere ved dette Universitet. Allerede 1819 blev han ansat som
Legationssekretær i Berlin hos sin Onkel Grev Friedrich R.
(Emkendorf), forflyttedes der fra 1823 i samme Egenskab til Petersborg,
og da saa Onkelen 28. Sept. 1828 døde, udnævntes han 1829 til
dennes Efterfølger. Denne Post havde fra Ungdommen af været
Maalet for hans Ønsker. I det hele øvede Berlin mere og mere 
Tiltrækning paa det holstenske Ridderskab, medens dets Medlemmer
sjældnere viste sig i Kjøbenhavn, -- «den danske Luft», skriver
en dansk Diplomat 1826, «behager ikke Holstenerne, naar de ikke
ville betales, bekorses eller benøgles og betitles». Særlig var det
vigtige Gesandtskab i Berlin godt paa Veje til at blive monopoliseret 
af de holstenske Reventlower, thi ligesom Eugen succederede
Friedrich R. som Chef, saaledes afløstes han 1823 i Sekretærposten
af sin Fætter Heinrich R. (Wittenberg), medens dennes Broder
Ernst R. (Farve) var Attaché ved Gesandtskabet.

R. var ikke nogen betydelig Personlighed, men han var meget
repræsentativ og følte sig som Chef for det holstenske Ridderskabs
mægtigste Familie. Han blev ogsaa særlig begunstiget af den
danske Regering. Næppe 21 Aar gammel var han Sekretær og i
sit 31. Aar Gesandt. Allerede som Sekretær fik han Kammerherrenøglen 
(1825), modtog Danebrogsstorkorset 1834 og udnævntes 1841
til Gehejmekonferensraad. Men Faderens ridderskabelige Tendenser 
havde hos Sønnen udviklet sig til slesvig-holstensk Separatisme, og
da det aabne Brev af 8. Juli 1846 udstedtes, begjærede han
ufortøvet Afsked, som tilstodes ham. I 1848 og senere, da han efter
at være bleven preussisk Undersaat var indtraadt i det preussiske
Herrehus, spillede han heller ikke der nogen videre Rolle, og han
døde 16. Nov. 1885 paa Altenhof, som han havde arvet efter
Faderen. Han var gift 1. med sin Kusine, Grev Christian Bernstorffs
Datter Clara Charlotte Gerhardine (f. 22. April 1811 d. 13. Okt. 1832),
2. med Elisabeth f. Grevinde Voss (f. 3. Avg. 1812 d. 6. Jan. 1876).

Danmarks Adels Aarbog 1893, S. 383. 
Zeitschr. d. Gesellsch. f. d. Gesch. Schlesw., Holst. u. Lauenb. XXII, 80 f. Bussche-Kessell, Gräfin Elise v. Bernstorff II, 3 f. 151 167. 201. 238. 
Daae, Breve fra Danske og Norske S. 144. 

<i>P. Vedel.</i>

</chapter><chapter name="Reventlow, Frederik, 1648-1728, Geheimeraad">

<b>Reventlow, Frederik,</b> 1648-1728, Geheimeraad, Broder til
ovennævnte Storkansler Conrad R., fødtes 10. Sept. 1648 i Kiel,
udnævntes i ung Alder til Lieutenant, blev 1669 Hofjunker og var
1675 Ritmester i Broderens Regiment (2. fynske nationale Rytterregiment). 
Aaret efter ansattes han som Ritmester i den nyoprettede
skaanske Rostjeneste som Chef for Øster og Vester Gjønge Herreders
Kompagni. Udnævnt til Major havde han om Efteraaret Station
ved Christiansstad og førte her fra i Forbindelse med Snaphanerne
fra Øster Gjønge Herred en Guerillakrig mod de svenske Strejfpartier 
af Ebbe Ulfeldts og Pontus de la Gardies Korps. Efter at
den skaanske Rostjeneste var bleven opløst i Begyndelsen af 1677,
indtraadte han som Major i 1. sjællandske nationale Rytterregiment
og udnævntes s. A. til Oberstlieutenant. Udtraadt af Krigstjenesten
blev han 1682 Landraad, Aaret efter Amtmand i Husum og 1685
Etatsraad. 1695 fik han det hvide Baand. I Aarene 1698-1703
varetog han i Lybek Danmarks Interesser i Prins Carls Kandidatur til
Koadjutorværdigheden. Udnævnt til Gehejmeraad 1699 fik han 1727
det blaa Baand. Han var Patron for Klosteret i Itzeho og 1704-25
Klosterprovst i Uetersen. Efter Faderen havde R. 1664 arvet
Godset Neudorf. Han døde 29. Okt. 1728. Gift 1. (24. Okt. 1672) med
Catharine Brockdorff (f. 10. Jan. 1644 d. 13. Okt. 1673), Datter af
Joachim B. til Wensin, Rohlstorf osv. og Anna Margrethe Rantzau;
2. (1677) med Anna Hedevig v. Qualen (f. 1642 d. 18. Marts 1717),
Datter af Landraad Claus v. Q. til Siggen og Lucie Beate Rantzau.

<i>Louis Bobé.</i>

</chapter><chapter name="Reventlow, Frederik Ditlev Greve, 1792-18-51, Diplomat">

<b>Reventlow, Frederik Ditlev</b> Greve, 1792-18-51, Diplomat,
fødtes i Kjøbenhavn 25. Okt. 1792 og var yngre Søn af ovfr. nævnte 
Statsminister Chr. Ditl. Fred. Greve R. (d. 1827). Han hørte
saaledes til Storkanslerens Linje, der efterhaanden ved Grundbesiddelse
og Ægteskaber var bleven særlig knyttet til Kongeriget. Chr. R. s
Børn opdroges som danske, og ligesom sine 2 ældre Brødre
studerede R. ved Kjøbenhavns Universitet, blev Student 1809 og fik
juridisk Examen 1814, hvorefter han s. A. indtraadte som Volontær
i Departementet for de udenlandske Sager. Men det synes, at han
den Gang havde mere Smag for at more sig end for Kontorforretninger, 
og hans Livslyst og personlige ydre Fortrin gjorde ham
selvskreven til at indtage en fremtrædende Plads i Datidens jeunesse
dorée. Udenrigsministeren N. Rosenkrantz lader ogsaa, maaske
netop af denne Grund, til ikke at have været ham synderlig
gunstig. Resultatet blev i alt Fald, at R. allerede 1815 igjen opgav
sin Stilling i Departementet og derefter privatiserede i en Række
Aar, nærmest vel beskæftiget med Landbrug. Først efter at Rosenkrantz 
var død 1824, indtraadte han paa ny i sin tidligere Stilling,
denne Gang under for ham gunstigere Avspicier med Schimmelmann
og Dankwart som overordnede. Fra nu af avancerede han hurtig.
1825 udnævntes han til surnumerær Sekretær, blev 1826
Kammerherre, sendtes 1830 til Brasilien som Chargé d'affaires og
Generalkonsul og 1834 i samme Egenskab til Lissabon efter at have
vikarieret et Par Maaneder i s. A. for Grev Joachim Bernstorff i Wien.
Christian VIII satte Pris paa ham og betroede ham kort efter sin
Tronbestigelse det fortrolige Hverv at søge en Brud for Kronprinsen
ved de mindre tyske Hoffer, og efter nogen Vaklen mellem Schwerin 
og Strelitz fandt man hende som bekjendt ved dette sidste Hof.

Da A. Blome 1841 forlod Gesandtskabsposten i London, udnævntes 
R. til hans Efterfølger, og saaledes forefandt Begivenhederne
i 1848 ham som Danmarks Repræsentant i det Land, paa hvis
Bistand vi særlig regnede. Det blev da ham, som der skulde optage
den diplomatiske Kamp med Oprørsregeringen, som en af hans
holstenske Fættere stod i Spidsen for, og til hvilken de andre havde
sluttet sig, og paa samme Tid med den talentfulde og indflydelsesrige 
preussiske Gesandt Bunsen, der ivrig støttedes af Prins Albert.
Det var en svær Opgave for R., der ikke hidtil havde haft
Lejlighed til at udvikle nogen særlig diplomatisk Dygtighed, og hvis
Kjendskab til det slesvig-holstenske Spørgsmaals historiske og
statsretlige Side var højst mangelfuld. Vel sendtes Orla Lehmann,
Pechlin og Reedtz for at instruere ham og senere Oxholm og
Treschow for at understøtte ham ved Forhandlingerne, men han 
kunde hverken i Begavelse eller i Kundskaber maale sig med sin
preussiske Modstander, der lidenskabelig og hensynsløst virkede
for den slesvig-holstenske Sag ved Hoffet, i Regeringen, i Pressen
og i Parlamentet. Men fra sit noget urolige Liv havde R.
medbragt en Del Menneskekundskab og Behændighed til at behandle
Folk, der nu kom ham til gode. Hvad det væsentlig kom an paa,
var at vinde Palmerstons Øre, og det forstod R. bedre end Bunsen.
Da saaledes Palmerston i 1850 var bleven angrebet i Overhuset for
sin overmodige og brutale Optræden mod den græske Regering i
Pacifico-Affæren, og Resultatet var blevet en Majoritet imod
Ministeren, ansaas han som en slagen Mand, da Overhuset den Gang
betragtedes som omtrent lige saa afgjørende i diplomatiske Sager,
som Underhuset er det i økonomiske Spørgsmaal. De andre
Gesandter vendte ham allerede saa temmelig Ryggen, hvorimod R.
saas at vise ham den største Opmærksomhed, og den næste Dag
kjørte han i fuld Galla til Udenrigsministeriet og bragte
Palmerston efter udtrykkelig Ordre, som han sagde, sin Regerings Tak
for den varme Interesse, Ministeren havde vist vor Sag.
Palmerston og Lady Palmerston modtoge med stor Rørelse denne Hyldest,
og Underhuset, i hvilket Palmerston selv kunde forsvare sig, fulgte
heller ikke Overhusets Exempel, Ministeren blev, og han glemte
aldrig siden R., at han alene var bleven ham tro.

Forhandlingerne 1848-50 førtes hovedsagelig i London, og R.s
Deltagelse i dem bar ikke alene Præget af en varm og fuld
Overbevisning om Danmarks Ret, men han omfattede ogsaa dets Sag
med en Iver, som om det gjaldt hans personlige Velfærd. Der var
ikke Spor hos ham af nogen Sympathi med hans holstenske Fættere,
og han saa i Bunsen mere en personlig Fjende end en politisk
Modstander. Men han havde, som naturligt var, ikke Øje for det
nationale Moments Betydning, hvorfor ogsaa Spørgsmaalet om
Slesvigs Deling var ham en Vederstyggelighed. Hans Sympathi var
udelukkende dynastisk, det var en stor Glæde for ham, da han
havde faaet Konferenceprotokollen af 23. Avg. 1850 undertegnet,
og havde han oplevet at sætte sit Navn under Traktaten af 8. Maj
1852 om Opretholdelsen af det danske Monarkis Integritet, vilde
han vistnok have ment, at nu var det vigtigste naaet, og Resten
vilde da let finde sig. Men 6. Okt. 1851 overraskedes han
pludselig af Døden i Glasgow paa Tilbagerejsen fra Hebriderne, hvor
han, der lidenskabelig elskede Jagt, havde jaget og fisket hos en
Ven. -- Han var udnævnt til Storkors af Danebrog 1841 og til 
Gehejmekonferensraad 1848. Han var gift med Jutta Birgitte f.
Christensen (f. 7. Febr. 1807 d. 16. Nov. 1868).

Danmarks Adels Aarbog 1893. S. 398. 
Zeitschrift d. Gesellsch. f. d. Gesch. Schlesw., Holst. u. Lauenb. XXII, 118 f. 156. 
Daae, Breve fra Danske og Norske S. 91. 128. 142.                                                               

<i>P. Vedel.</i>

</chapter><chapter name="Reventlow, Frederikke Juliane Grevinde, 1763-1816">

<b>Reventlow, Frederikke Juliane</b> Grevinde, 1763-1816. Hun
var Datter af Skatmester, Gehejmeraad Heinrich Carl Greve
Schimmelmann og Caroline Tugendreich adopteret v. Gerstorff og
fødtes 16. Febr. 1763 i Kjøbenhavn. Hun ægtede i ung Alder
16. Avg. 1779 paa Ahrensburg nedennævnte Friedrich Greve
Reventlow til Emkendorf (d. 1828). Begavet af Naturen med et blændende
Ydre, mørke, dybe Øjne, et pragtfuldt Haar, i Besiddelse af rige
Evner i Forbindelse med en sjælden Kundskabstrang og levende
Fantasi gjorde hun Emkendorf til Midtpunktet for det aandelige
Liv i Hertugdømmerne, saa at det endog efter Mignets Ord havde
Ry som et «evropæisk Akademi». Her færdedes Klopstock og
Brødrene Stolberg, Voss og Claudius, Jacobi, Niebuhr og Reinhold,
her fandt de proskriberede fra 18. Fructidor, der havde taget
Ophold i Hamborg, et gjæstevenligt Opholdssted. Lafayette og
Dumouriez, Greverne Portalis, Fader og Søn, General Mathieu Dumas
og mange andre af Frankrigs bedste, den Gang fredløse Sønner vare
Gjæster i dette Hjem og have med Taknemmelighed baaret dets
Ry vidt ud over Danmarks Grænser. Grevinde Julie R. var Sjælen
i denne Kreds, hun sørgede for alt og alle; tidlig svagelig og i
de sidste 10 Aar af sit Liv sengeliggende betragtede hun i Følge
sin religiøse Livsanskuelse sine Lidelser som paalagte hende til
Prøvelse og beskyldes ogsaa for at have plejet sin Sygdom i
den Hensigt at gjøre sig interessant. Slægt og Venner samledes
stadig om hendes Leje, hvorfra hun til sin Død i mange Aar med
stor Aandslivlighed styrede sit Hus, reformerede Godsets Skoler og
skrev Bøger til Læsning for Bønder og Almuesfolk. Hun udgav
saaledes «Sonntagsfreuden des Landmannes» (1791), «Kinderfreund
od. Unterrichten in Gesprächen» (1793) samt skrev Bidrag til J. G.
Jacobis «Taschenbuch». Voss har i Forbindelse med sine
pietetsløse Angreb paa Stolberg efter Grevindens Død rettet et Udfald
mod den sværmerisk-mystiske, katholskvenlige og mod anderledestænkende 
utaalsomme Aandsretning, der udgik fra hende og hendes
Hjem. Julie R. afgik ved Døden 27. Dec. 1816 paa Emkendorf.

F. H. Jacobis Briefwechsel II, 16 ff. 
Souvenirs du général M. Dumas III, 159 f. 
W. Herbst, J. H. Voss II, 142. 
Bussche-Kessel, Gräfin Elise v. Bernstorff I, 19 f. 47 f. 209 f.
Pfaff, Lebenserinnerungen S. 61. 117 ff.
Allg. Deutsche Biographie XXVIII.

<i>Louis Bobé.</i>

</chapter><chapter name="Reventlow, Friedrich (Fritz) Greve, 1755-1828, Diplomat">

<b>Reventlow, Friedrich</b> (Fritz) Greve, 1755-1828, Diplomat,
var Søn af ovennævnte Overkammerherre Ditlev R. (d. 1783) og
fødtes 31. Jan. 1755 Paa Altenhof, studerede 1769-73 i Gøttingen
og udnævntes ved sin Hjemkomst til Danmark sidstnævnte Aar til
Avskultant ved Overretterne paa Gottorp og i Glückstadt. 1775 fik 
han som Raad Votum i Forhandlingerne. Aaret efter blev han
Kammerherre og udnævntes 1778 til Civildeputeret i Admiralitets- 
og Kommissariatskollegiet. I Dec. 1780 blev han beskikket til
Gesandt i Stockholm, tiltraadte 1783, da han arvede Emkendorf
efter Faderen, en Rejse til Italien, fra hvilken han, ligesom fra
sin anden store Rejse 1795-97, medbragte en stor og værdifuld
Samling af Kunstværker, Malerier og Antikviteter, hvormed han
smykkede sit Hjem. I Avg. 1784 hjemkaldtes han fra Stockholm
og udnævntes i Juni Aaret efter til Afsending i London, hvilken
Stilling han beklædte til Avg. 1788. Udnævnt 1790 til, hvid Ridder
blev han 1800 beskikket til Gehejmeraad og Kurator for Universitetet 
i Kiel. Hans Virksomhed i det sidstnævnte Embede har fra
forskjellig Side været Gjenstand for Kritik. Vel skyldes ham
Grundlæggelsen af en botanisk Have, et akademisk Laboratorium og et
filologisk Institut ved Universitetet, men i det store og hele
forsømte han de akademiske Forretninger, som han væsentlig kun
beskæftigede sig med for Fornøjelses Skyld, og protegerede et
Fakultet (det medicinske) i overdreven Grad fremfor de andre. Størst
Uvilje vakte R. ved sit Forhold til Seminariet i Kiel. I Spidsen
for dette stod den Gang en af Stifteren Cramer anbefalet, dygtig
Pædagog, Professor H. Müller, hvis udpræget rationalistiske
Læresætninger vakte saa store Betænkeligheder hos R., der strængt holdt
paa den augsburgske Bekjendelse og hældede til den mystisk-fromme
Retning, at han 1805 afskedigede ham fra Embedet. I Müllers Sted
indkaldte R. den 80aarige, affældige Dr. theol. D. Hermes fra
Berlin, der aldeles ikke viste sig Stillingen voxen og allerede 1806
maatte nedlægge Posten. En Række af Stridsskrifter for og imod
R. udkom og tilspidsede Sagen. I April 1808 nedlagde han,
nærmest som Følge heraf, sit Embede i Kiel og udnævntes til
Gehejmekonferensraad. 1818 blev han Gesandt i Berlin, i hvilken 
Stilling han forblev indtil sin Død, 28. Sept. 1828.

Anselm Feuerbach skildrer R. som en ualmindelig elskværdig, 
kundskabsrig og talentfuld Mand. Han var af Middelstørrelse,
blond, med regelmæssige Ansigtstræk. Han var skabt til at være
Grandseigneur, men var ofte behersket af en Tilbøjelighed til at
modsige, som bevirkede, at man ved det første Bekjendtskab ikke
fik det bedste Indtryk af ham. Voss kalder ham en Mand med
sleben Verdenskløgt og sprudlende Lune. F. L. Stolberg fremhæver
hans Vid og Hang til Satire. -- R. var 2 Gange gift: 1. (1779)
med Frederikke Juliane f. Komtesse Schimmelmann (s. ovfr.); 2.
(5. April 1822) med Charlotte f. Grevinde Schlippenbach (f. 21.
Juni 1794 d. 1840), Datter af Carl Greve S. og Louise f. Baronesse
v. Reck. Begge Ægteskaber vare barnløse, og han adopterede
derfor sin første Hustrus Søstersønner, der fik Navn af Grever
Reventlow-Crimmil (IV, 107. 110) og arvede Emkendorf.

L. Feuerbach, Anselm v. Feuerbach I, 75. 92. 
J. Jansen, F. L. Stolberg I, 22. 
Zoeppritz, Aus F. H. Jacobis Nachlass I, l10 f. 
Bobé, Efterl. Papirer fra den Reventlowske Familiekreds III, 361 ff. 
Allg. Deutsche Biographie XXVIII.

<i>Louis Bobé.</i>

</chapter><chapter name="Reventlow, Friedrich Greve, 1797-1874, Statholder">

<b>Reventlow, Friedrich</b> Greve, 1797-1874, Statholder, Broder 
til nedennævnte Heinrich Greve R. (d. 1841), var født 16. Juli
1797 i Slesvig. Han gik paa Catharineum i Lybek, studerede i
Gøttingen, Jena og Kiel og tog 1820 juridisk Examen paa Gottorp.
1821 blev han Avskultant baade ved Overretten og ved Landretten i
Holsten, 1825 Medlem af sidstnævnte Ret, 1827 tillige af førstnævnte
og 1834 Medlem af Overappellationsretten i Kiel, men traadte
allerede 1836 ud af Statstjenesten, da han valgtes til Klosterprovst
i Preetz. 1834 blev han Kammerherre. I Itzeho Stænder stillede
han sig, 1836 valgt af Ridderskabet, tidlig paa et afgjort
slesvig-holstensk Standpunkt, og han ledede her med Dygtighed
Oppositionen. Mod det aabne Brev af 8. Juli 1846 udtalte han sig saa
skarpt, at han blev afvist, da han søgte Avdiens hos Christian VIII,
efter at Itzeho Stænder havde nægtet enhver Forhandling.
Stændernes skrappe Adresse til Kongen af 19. Jan. 1847 skyldes hans Pen.
Da ogsaa den forblev ubesvaret, begyndte R. allerede samme
Efteraar at konspirere med Beseler, og da Carl Moltkes Forsøg paa at
overbevise ham om, hvilken farlig Vej han var inde paa,
mislykkedes, var R. selvskrevet Medlem af den provisoriske Regering,
hvis Proklamation af 24. Marts 1848 om «Kongens Ufrihed» skyldes
ham. Efter Vaabenstilstanden i Malmø maatte den provisoriske
Regering vige for «Fællesregeringen», men da Krigen atter udbrød
i Foraaret 1849, blev R. af Centralregeringen i Frankfurt beskikket 
til Medlem af Statholderskabet over Hertugdømmerne Slesvig og Holsten sammen
med Beseler, og i denne Stilling forblev han til Febr. 1851. Som
fuldblods Aristokrat var R. meget ømfindtlig for sin Ære, og i alle
sine offentlige Udtalelser under hele Oprøret lagde han bestandig
stærk Vægt paa, at Slesvig-Holstenerne ikke bekæmpede «deres
Konge og Hertug», men den demokratiske Regering i Kjøbenhavn,
som vilde berøve Hertugdømmerne deres Rettigheder. R. var
derfor meget imod Friskarevæsenet, uden dog at kunne forhindre det.
Der herskede heller ikke altid den bedste Harmoni mellem ham
og Beseler, og de skiltes 1851 som Uvenner, da Beseler vilde
fortsætte Krigen, medens R. nedlagde Vaabnene, støttet af Stænderne.
Men R.s Fiktion om den danske Konges Ufrihed 1848 har mere
end noget andet fremkaldt Samtidens og Nutidens haarde Domme
om det slesvig-holstenske Oprør.

Da R. blev udelukket fra Amnestien, maatte han forlade
Landet og nedlægge Embedet som Klosterprovst. Han kjøbte Godserne
Starzeddel, Raubart og Vettersfelde i Nedre Lausitz, hvor han
bosatte sig. 1861 blev han livsvarigt Medlem af det preussiske
Herrehus, i hvilket han kort efter Frederik VII's Død ivrig paakaldte
Preussens Indblanding i det danske Monarkis Anliggender. 1866
belønnede Kong Vilhelm ham ved at udnævne hans Datter til
Gouvernante for Kronprinsens Børn. 1867 søgte han i Holsten
Valg til den nordtyske Rigsdag, men faldt for en Augustenborger.
Ved Kiels Universitets Jubilæum 1878 blev han Doktor Juris hon.
Han døde 24. April 1878 paa Starzeddel. -- 16. Juni 1831 havde
han ægtet Louise Friherreinde Løw von und zu Steinfurth (f. 14.
Febr. 1807 d. 27. Maj 1864), Datter af Georg Friherre L. 1891 rejstes
der i Slesvig et Monument for ham og Beseler.

Allg. Deutsche Biographie XXVIII. 
Hist. Tidsskr. 3. R. V, 217 ff. 
A. Sach, Graf F. v. R. u. W. H. Beseler (1886).

<i>H. R. Hiort-Lorenzen.</i>

</chapter><chapter name="Reventlow, Heinrich Rigsgreve, 1679-1732, gottorpsk Diplomat">

<b>Reventlow, Heinrich</b> Rigsgreve, 1679-1732, gottorpsk Diplomat, 
Søn af ovennævnte Gehejmeraad Ditlev R. til Reetz (d. 1701),
kom 1698 paa Ridderakademiet i Kjøbenhavn og blev Aaret efter
Kammerjunker. Efter at Gørtz 1704 havde ægtet hans Søster, traadte
han i gottorpsk Tjeneste, udnævntes til Landraad og sendtes 1706
til Wien for at retfærdiggjøre den fra gottorpsk Side stedfundne
Beslaglæggelse af Grevskabet Rantzau. Efter Hertuginde Sophie
Hedevigs, Carl XII's Søsters, Død sendtes han 1708 til Stockholm.
Efter Kønigsteins Fald (IX, 636) blev han Amtmand i Tønder og 
var atter Gesandt i Wien. I Jan. 1713 sendtes han til Stenbocks
Kvarter, først i Frederiksstad og senere i Husum, med en fingeret
Ordre fra den unge Hertug Carl Frederik med dennes af R.
efterlignede Underskrift, i Følge hvilken Kommandanten i Tønning i
Nødsfald skulde aabne Stenbock denne Fæstning. Efter Hertugens
Regeringstiltrædelse fik han, maaske kun paa Skrømt, Ordre til at
forsvare dette for Gottorp saa skæbnesvangre Skridt. Under sine
lange og hyppige Ophold i Wien vandt R. Kejserens Gunst
og blev 1714 Rigsgreve, kejserlig Rigshofraad og Kammerherre.
1719 maatte han, foranlediget af H. F. Bassewitz (I, 582), forlade det
gottorpske Hof. R., der som Statsmand havde uddannet sig i sin
Svoger Gørtz' Skole, gjaldt som denne for hensynsløs og
underfundig. Samtidige fremhæve hans omskiftelige Sind, hans
Hidsighed og Hævngjerrighed. Han var Provst for St. Johannes' Kloster
i Slesvig og 1725-31 for Klosteret i Uetersen. I Holsten kjøbte
han 1709 Godset Lehmkulen, erhvervede 1725 Cronshagen og kjøbte
1728 Rantzau. Efter Faderen arvede han Collmar. Han døde
Natten mellem 12. og 13. Jan. 1732 paa Schmoolerhof efter et vildt
Drikkelag hos Broderen Ditlev. R. var gift 2 Gange: 1. (1704) med
Vilhelmine f. Brockdorff (d. 15. Dec. 1706), Datter af Wulf B. til
Wensin og Ida Rumohr; 2. (1708 i Wien) med Marie Charlotte f.
Grevinde v. Althann (d. 1735), Datter af Johan Greve v. A.

Gesch. des gottorfischen Hofes (1774). 
Danmarks Adels Aarbog 1893, S. 380; 1897, S. 503. 
Hist. Tidsskrift 4. R. VI, 42 ff.

<i>Louis Bobé.</i>

</chapter><chapter name="Reventlow, Heinrich Greve, 1796-1841, Amtmand">

<b>Reventlow, Heinrich</b> Greve, 1796-1841, Amtmand, Søn af
Generalmajor, Kammerherre Heinrich Greve R. til Wittenberg,
Kaltenhof og Aakjær (f. 30. Sept. 1763 d. 31. Jan. 1848) og Anna
Sophie f. Komtesse Baudissin (f. 20. Dec. 1778 d. 22. Dec. 1853),
var født 2. Marts 1796 i Slesvig. Han tog 1820 juridisk Examen
paa Gottorp, blev 1823 Avskultant i tyske Kancelli, 1825 
Legationssekretær i Berlin, 1829 Legationssekretær i Frankfurt, 1831 
Amtmand i Flensborg, 1834 Kammerherre og Regeringsraad i Slesvig, 1839
Amtmand over Bordesholm, Kiel og Cronshagen Amter og døde
2. Juli 1841. Han blev 19. Juli 1831 gift med Prinsesse Caroline
Amalies Hofdame Julie Komtesse Rantzau (f. 25. Juli 1808, d. 9. 
Dec. 1894 som Enke efter Kammerherre, preussisk Gehejmeraad
Otto Carl Josias Greve Rantzau). Han ejede Wittenberg ved Preetz.

Danmarks Adels Aarbog 1893, S. 385. 
Zeitschr. d. Gesellsch. f. d. Gesch. Schlesw., Holst. u. Lauenb. XXII, 82 f.

<i>H. R. Hiort-Lorenzen.</i>
</chapter>
<chapter name="Reventlow, Henning, 1551-1624, til Ziesendorf og Reetz (i Meklenborg)">

<b>Reventlow, Henning,</b> 1551-1624, til Ziesendorf og Reetz
(i Meklenborg), var første Mand i Danmark af den ældgamle
meklenborgske Linje af Slægten. Hans Forældre vare Lorenz R.
og Anna Below. Han var 1573 - 76 Hofjunker og 1579-84
Kammerjunker hos Kong Frederik II, der benyttede ham til flere
udenlandske Sendelser. Derefter havde han betydelige Forleninger,
nemlig 1584-88 Silkeborg, 1587-1600 Dueholm, 1600-2 Mariager og
1602-6 Skive og Silkeborg. Han ledsagede 1590 Prinsesse Anna
til Skotland og var 1591 i den unge Konges Følge paa Hyldingsrejsen 
til Norge og 1603 med ham paa Rejsen til Tyskland.
Ligesom han hentede sine Hustruer -- 1. Anna Valentinsdatter v.
Vieregge (f. 3. Marts 1572, gift 8. Maj 1590, d. i Barselseng 9. Febr.
1592), 2. Sophie Conradsdatter Sperling (f. 1578 d. 25. Marts 1636) -- 
i Tyskland, saaledes drog han ogsaa selv, efter at have fratraadt
sit sidste danske Len. tilbage til Meklenborg, hvor han var
Landraad. Her døde han 5. Marts 1624.

<i>Thiset.</i>

</chapter><chapter name="Reventlow, Henning, 1640-1705, Gehejmeraad">

<b>Reventlow, Henning,</b> 1640-1705, Gehejmeraad, en Broder til
ovennævnte Storkansler Conrad R., fødtes 14. Juni 1640 i Gluckstadt,
studerede 1662 i Orléans, blev 1664 Kammerherre hos Kongen,
hvorefter han udnævntes til Amtmand i Sønderborg, paa hvilket
Embede han 1670 og 72 fik Bestallingen fornyet. 1669 blev han
ligesom Broderen Conrad Hofraad i tyske Kancelli, udnævntes 1672
til Vicegeneralkrigskommissær i Hertugdømmerne og 1675 til
Amtmand i Svabsted. 1677 blev han Landraad og beklædte i Aarene
1679-90 Posten som Amtmand i Flensborg. 1684, da han blev
hvid Ridder, var han Gehejmeraad. Han arvede Godset Himmelmark 
ved Ekernførde efter Faderen, men afstod det 1692. Glasau
og Altenhof, der endnu ere i hans Families Eje, erhvervede han
henholdsvis 1689 og 92. R. døde 30. Jan. 1705. Han ægtede
24. Dec. 1665 Margrethe Rumohr (f. 7. Nov. 1637 d. 11. Marts 1705),
Datter af Henrik R. til Røst og Ida Brockdorff.

<i>Louis Bobé.</i>

</chapter><chapter name="Reventlow, Henrik Tagesen, --1441">

<b>Reventlow, Henrik Tagesen</b>, --1441, tilhørte en i 14.
Aarhundrede indvandret holstensk Slægt; hans Fader, Ridderen Tage
Henriksen, ægtede o. 1410 hans Moder, Fru Elsof, der da var
blevet Enke efter Hr. Zabel Kerkendorp. Sønnen maa saaledes
endnu have været en ung Mand, da han kom til at spille en
Hovedrolle under de Bondebevægelser, der vise sig rundt om i
Danmark paa den Tid, da Erik af Pommern blev fordrevet, men 
om hvis nærmere Karakter man uheldigvis i høj Grad savner
Oplysninger. I Begyndelsen af 1441 stode Vendelboerne og andre
nørrejyske Bønder i Vaaben, som det synes paa Grund af en af
Christoffer af Bajern paalagt Skat, og som deres Fører nævnes H. T.
Under et Sammenstød 3. Maj vandt Bønderne Sejer over Adelen,
og den slemme Bondeplager Eske Brock (III, 88) blev halshugget
af dem. Senere kom Kongen selv til, og paa St. Jørgensbjærg i
Han Herred bleve Bønderne fuldstændig overvundne (6. Juni). Den
Folkevise, der har besunget Kampen, lader H. T. falde i Slaget;
i Virkeligheden blev han taget til Fange og 12. Juni henrettet i
Aalborg som Oprører. Efter sine Forældre havde han arvet en
Del af Gaarden Bjørnholm, som Kongen skjænkede til Otte
Nielsen Rosenkrantz; en Broder, Ove Tagesen til Vingegaard, levede
endnu længe efter.

S. Grundtvig, Danm. gml. Folkeviser III, 601. 
Barner, Fam. Rosenkrantz' Hist. I, 122 f.

<i>Kr. Erslev.</i>

</chapter><chapter name="Reventlow, Iven, o.1495-1569, Landmarskal i Holsten">
<b>
Reventlow, Iven,</b> o.1495-1569, Landmarskal i Holsten, var
Broder til ovennævnte Dr. Ditlev R. 1523 fulgte han med Hertug
Christian til Danmark og deltog i Belejringen af Kjøbenhavn,
ligesom han ogsaa nævnes som nærværende ved Frederik I's Hyl ding.
Allerede 1525 blev han Ridder, og under Frederik I's og den
første Del af Christian III's Regering indtog han en meget
fremskudt Stilling blandt den holstenske Adel, en Stilling, der ikke
blot skyldtes hans ansete Familie og store Rigdom -- han ejede
Godserne Rixdorf, Schøneweide, Lammershagen og Stocksee i
Holsten og en Tid Lindved i Slesvig --, men ogsaa hans fremragende
Dygtighed. Han brugtes særlig meget i Hertugdømmernes indre
Administration; 1526-30 var han Lensmand paa Segeberg, 1533-34 
paa Gottorp, 1533-37 paa Tønder, 1539-46 paa Flensborghus, 
og fra 1535-63 havde han tillige Østerland Før i Pant for
4000 Mark. Desuden var han 1534 en af de styrende Raader i
Hertugdømmerne, og 1538 fungerede han en Tid som Statholder i
Johan Rantzaus Fraværelse. 1543-45 var han tillige Landmarskal.
Ligesom en stor Del af den holstenske Adel var R. imod
Hertugdømmernes Deling og nægtede sammen med Johan Rantzau og
Wulf Pogwisch at aflægge særskilt Ed til Kongen; i 1545 opsagde
han endog sin Raadsed og nedlagde Landmarskalembedet. Han
traadte derefter i Hertug Hans' Tjeneste, var fra 1547-60 dennes
Amtmand paa Rensborg, 1550-57 tillige Amtmand paa Femern 
og gjentagne Gange Hertugens Statholder. 1559 nævnes han som 
Verbitter for Bordesholm Kloster. Ogsaa i den ydre Politik brugtes
han en enkelt Gang, saaledes sendtes han og Borchard v.
Boyneburg 1540 til Sachsen og Hessen, og 1558 sendtes han til
Ditmarsken. Det næste Aar deltog han i Toget mod Ditmarskerne og
fik ved denne Lejlighed et Saar i Foden. Han døde 1569 og
begravedes i Lebreda Kirke, hvor man i den nyeste Tid paa hans
Grav har fundet en pragtfuld Metalplade med hans Billede.

I. R. var 4 Gange gift: 1. med Anna Ahlefeldt (Datter af
Frederik A. til Haseldorf og Haselau og Cathrine Pogwisch), 2.
med Anna Buchwald (Datter af Otto B. til Wensin og Benedicte
Rantzau), 3. med Margrethe Rantzau (Datter af Otto R., s. XIII,
469), 4. med Margrethe Rantzau (Datter af Claus R. til Rastorf og
Anna Brockdorff).

Danske Mag. 4. R. III, 7 f. 
Zeitschr. d. Gesellsch. f. d. Gesch. Schlesw., Holst, u Lauenb. VIII, 136. 155. 
Danmarks Adels Aarbog 1893, S. 39 f.

<i>L. Laursen.</i>

</chapter><chapter name="Reventlow, Johan Ludvig Greve, 1751-1801, Godsejer">

<b>Reventlow, Johan Ludvig</b> Greve, 1751-1801, Godsejer,
Broder til den ovfr. omtalte Chr. Ditl. Fred. Greve R. (d. 1827),
er født i Kjøbenhavn 28. April 1751. Efter 1764-67 at have
opholdt sig ved Sorø Akademi foretog han sammen med Broderen
en Rejse i Tyskland, Schweits, Frankrig og England. Trods sin
Ungdom var R. en opmærksom rejsende. I Frankrig fik han Øjet
op for det urimelige i, at naar en Bonde forbedrede sin Gaard,
forhøjedes hans Skatter i Steden for, at han burde belønnes. I
England beundrede han Fabrikdriften og glædede sig over, at smaa
Børn, som hos os kun ligge og vælte paa Jorden, arbejde saa vel
som de voxne, og at Konerne fortjene lige saa meget som
Mændene. -- Som unge Mænd af hans Stand plejede, traadte han ind
paa Embedsbanen, Han blev 1766 Kammerjunker, 1773 Avskultant
i Rentekammeret og 1774 Kammerherre. Han delte sin Families
og hele den tyske Kredses Forbitrelse over A. P. Bernstorffs
Afskedigelse 1780, men traadte dog det følgende Aar ind som
Deputeret i Rentekammeret uden Gage. Da de hemmelige Forhandlinger 
mellem Kronprinsen og Bernstorff førtes efter 1782 om
en Regeringsforandring efter den førstes Konfirmation, deltog R. i
dem. Han spillede ingen Rolle ved selve Statsomvæltningen, men
han og E. Schimmelmann holdt en sikkert aldeles overflødig
Nattevagt hos Kronprinsen i de følgende Dage. Han blev nu 
Deputeret i Økonomi- og Kommercekollegiet samt Medlem af 
Landbokommissionen. Men han følte sig ikke som Broderen tilfreds med
Embedsstillingerne, 1788 trak han sig tilbage fra dem alle, men blev 
indtil sin Død formelt staaende i Økonomi- og Kommercekollegiet, og vilde
ikke engang overtage Amtmandspladsen i Odense, der blev ham
tilbudt.

Det var Landet, der trak ham bort fra Hovedstaden. Som
hele hans Slægt elskede han Landlivet, og han ansaa det for sit
Livs Opgave at virke for Forbedringen af sit Gods, Baroniet
Brahetrolleborg, som han arvede ved Faderens Død 1775 og tiltraadte 2
Aar efter, da han var blevet myndig. 16. Maj 1778 ægtede han Anna
Sybilla Schubart (f. 15. Sept. 1753 d. 21. Juni 1828), Datter af Oberst
C. R. S. og Inger f. Løvenskiold. Han fik i hende en ligesindet
Hustru, og deres Hjem blev ved Siden af de holstenske Herregaarde 
et Samlingspunkt for Slægten og for den hele tyske Kreds.
-- Det var ikke glimrende Udsigter, det unge Par havde; R.s
Gjæld udgjorde 68000 Rdl., og trods de mange Beregninger, han
gjorde over, hvorledes den skulde blive af betalt, havde han dog
inden sin Død næsten fordoblet den.

Der var mellem Danmarks Godsejere den Gang mange, der
vare opfyldte af Tidens filanthropiske Ideer og villige til at bringe
Ofre for at skaffe deres undergivne bedre Vilkaar; men der er
næppe nogen, hvis Hjærte har slaaet varmere for denne Sag end
R.s, og heller ikke mange, der have lidt flere Skuffelser, uden at
det formaaede at afkøle Iveren. Der er en Lighed mellem den
Tids Reformvenner og Renæssancetidens Mænd; det er den samme
Følelse af, at et nyt Tidsafsnit er i Vente, der faar Hjærterne til
at banke af Forventning. Men det er dog ikke det samme varme
Blod, der ruller gjennem Aarerne hos det 18. Aarhundredes
Reformatorer, som hos det 16. Det er, som var det opspædt af
Sentimentalitet og Føleri, og dette gjælder ikke mindst den Kreds, R.
tilhørte, og særlig ham selv. Han havde en mærkelig Tro til
Virkningen af, at alt foretoges med en vis Ostentation, baade Sorg og
Glæde skulde vises paa en «feierlich» Maade, ligesom han var
opfyldt af alskens Theori, der aldrig havde haft eller kunnet faa
Rod i Jorden, og aldeles kritikløs over for andres Theorier af samme
Slags. Dertil kom, at med hele sin varme Kjærlighed til Danmark
var han dog i sin Rod tysk og blev aldrig andet. Han var sig
ogsaa vel bevidst, at han ikke hørte til «de egentlige danske», og
hans Mangel paa Forstaaelse af det Folk, i hvis Midte han levede
og virkede, bidrog sit til, at saa meget mislykkedes for ham. Men
det kan ikke nægtes, at det var den tyske Kreds, han tilhørte, der 
repræsenterede Fremskridtet, og R. var i mange Maader dens
Foregangsmand, men kom rigtignok ofte til at vise, hvorledes Sagerne
ikke skulde gribes an. Heri er han meget forskjellig fra den ældre
Broder, med hvem han i øvrigt hele sit Liv levede i den
fortroligste Forstaaelse.

Ringest gik det med hans eget Agerbrug, der naturligvis
skulde indrettes efter holstensk Mønster, uden at han vistnok selv
havde den mindste Forstand derpaa. Til dette, som til alt andet,
skulde der bruges Udlændinger. Han havde først en engelsk
Forvalter, siden en tysk; denne var en, selv for de Tider usædvanlig,
Projektmager, der i Løbet af 2-3 Aar naaede at faa sat mellem
10 og 20000 Rdl. til foruden den Skade, han tilføjede Jorden.
For saa at skaffe Penge maatte R. hugge hensynsløst i sine Skove;
det skulde naturligvis være en rationel Gjennemhugning, men det
blev ikke til Gavn for Skovene, der først efter hans Død atter
bragtes i god Stand.

Da han overtog Godset, havde han sammenkaldt Bønderne
og holdt en Tale til dem om deres Rettigheder og Pligter samt
ladet dem nedrive Træhesten og Gabestokken. Han dannede sig
tillige, hvad han kaldte sit Parlament, et Raad af 8 Bønder, med
hvilke han forhandlede om alle Godsets Anliggender, og da især
om Udskiftning og Udflytning af Gaardene og om at ombytte
Livsfæstet med Arvefæste. I Aaret 1787 kunde han i en højtidelig
Forsamling erklære Hoveriet for ophævet og alle sine 88
Gaard-mænd for frie Arvefæstere. Men endnu inden Aaret var omme,
var der en Del af Bønderne, som fortrød, hvad de havde gjort,
og endog klagede over ham til Kancelliet, og da dette henviste
Sagen til Lands Lov og Ret, var R. vred, ikke blot paa Kollegiet,
men ogsaa paa sin Broder. Det lykkedes dog ikke Bønderne at
forhindre, at R.s Plan i det væsentlige blev gjennemført.

Sammen med Landboreformerne gik paa Trolleborg som
andensteds Skolevæsenets Forbedring. Men R. kunde ikke, som hans
Broder, vente, til han havde tilvejebragt Midler til at udføre dette.
Han opførte 3 nye Skoler paa Godset og ansatte ved disse
slesvigske Seminarister, der vare uddannede af hans Ven Cramer i
Kiel. Disse Skoler, der nærmest vare indrettede efter meklenborgsk
Mønster (de Rochowske Skoler), vakte megen Opsigt og Beundring,
men der lød ogsaa Klager baade over Lærernes Indbildskhed, som
R. da ogsaa selv fik at føle, og over den Religionsundervisning,
der meddeltes. R. forfattede selv en Katekismus for dem (1798), 
der skulde meddele alt praktisk og blot virkende paa Hjærtet og
af de dybeste Hemmeligheder kun berøre det nødvendigste og i
hensigtsmæssige Udtryk. R. blev korresponderende Medlem af
den store Skolekommission, da han ikke vilde forlade sit Gods for
at tage Del i Forhandlingerne.

1794 oprettedes der tillige paa Trolleborg et Seminarium; men
det lykkedes ikke i Grevens Tid at faa det Elevantal, det var
beregnet paa, 32; Planen var upraktisk og tog ikke Hensyn til det
Standpunkt, hvorpaa Eleverne maatte staa. I Forbindelse hermed
stod fra 1795 Opdragelsesanstalten Bernstorffsminde, det eneste
danske Filanthropin, der en Tid lang havde god Tilgang. Den
lededes af Seminarieforstanderen Oest, men den reformerte Præst
Villaume, som var Grevens højre Haand, havde stor Indflydelse
paa den. I det hele var der Lærere fra Danmark, Tyskland, England, 
Frankrig, Lutheranere, reformerte, Katholikker og Deister i 
skjøn Forening. Flere af disse Udlændinger underviste i deres eget
Sprog, som Eleverne naturligvis ikke forstode.

R. døde 1. Marts 1801. Hans Menneskekærlighed var ikke
bleven afkølet ved den Modstand, han havde mødt, og de mange
Uheld havde ikke rokket hans Tro paa, at hans Bestræbelser skulde
blive til Gavn for Menneskeheden. Han var i sin nærmeste Kreds
Gjenstand for udelt Beundring. Den tyske Koloni i Danmark
sparede ikke paa gjensidig Beundring; men der er næppe nogen,
hvem den blev til Del i den Grad som L. R. Men han var ogsaa
en Skive for Spot fra de danskes Side, og ofte betragtedes han
med ligefrem Uvilje. Der var Grund baade for Beundringen og
for Spotten og Uviljen; men selv hans Uvenner kunde ikke nægte,
at han havde været en saare uegennyttig Mand, der tænkte mere
paa andre end paa sig selv.

Bobé, Efterl. Papirer fra den Reventlowske Familiekreds II. 
J. Larsen, Bidrag til den danske Folkeskoles Hist.                                                    

<i>L. Koch.</i>

</chapter><chapter name="Reventlow, Ludvig Alexander Eduard Greve, f. 1848, Landmand">

<b>Reventlow, Ludvig Alexander Eduard</b> Greve, f. 1848,
Landmand. L. R. er født 5. Nov. 1848 paa Pederstrup og Søn af
Hofjægermester Eduard Vilh. Greve R. til Ugerup i Skaane (d. 1868)
og Helene f. v. Heimbruch. Efter at have lært Landbrug paa
Laaland og i Sønderjylland forpagtede han 1873 Hovedgaarden
Skjelstofte under Grevskabet Christianssæde, og i 1890 kjøbte han
Rudbjærggaard ved Nakskov. R. kom hurtig til at tage fremragende
Del i det landøkonomiske Foreningsliv, han valgtes fra 1. Jan. 1892 
til Formand for Maribo Amts økonomiske Selskab, en Stilling, han
stadig beklæder, og senere blev han bl. a. Formand for Vestlaalands
Landmandsforening og for den laaland-falsterske Afdeling af
Østifternes Forening til Frugtavlens Fremme, end videre Medlem af
Landhusholdningsselskabets Bestyrelsesraad, af den laalandske
Digebestyrelse osv. Ved sin ligefremme Optræden og mæglende Evne,
ved sin betydelige landøkonomiske Indsigt og medfødte bon sen s
er han afholdt og anset af Landmændene. Som Talsmand for en
konsekvent, men moderat og fordragelig Agrarpolitik valgtes han
1895 tif Medlem af Folketinget og hævdede med Tilslutning fra
Højre og Venstre Stillingen ved Valget i 1898. Han ægtede 20. Juli
1883 Benedicte Ulfsparre Bech, Datter af Hofjægermester B. til
Valbygaard.

<i>H. Hertel</i>

</chapter><chapter name="Reventlow, Lyder, --1547, Læge og Astrolog">

<b>Reventlow, Lyder,</b> --1547, Læge og Astrolog, var Søn af 
Lyder R. til Schalkendorf og Mette Hansdatter Breide. Han
studerede i sin Ungdom ved forskjellige udenlandske Universiteter og
erhvervede sig Doktorgraden, vistnok 1498, i hvilket Aar han fik
en Understøttelse af Hertug Frederik af Gottorp, «da han vilde
lade sig vie». Han har da vistnok været i Hertugens Tjeneste,
men kort efter maa den urolige og æventyrlystne Mand have
forladt den. 1500 opholdt han sig i Neugard, vistnok Staden af dette
Navn i Pommern, og kort efter begav han sig til Kejser
Maximilian, ved hvis Hof han nu opholdt sig en Række Aar som Læge
og Astrolog. O. 1510 kom han tilbage til Holsten paa et Besøg,
og Hertug Frederik fik ham da overtalt til at træde i hans Tjeneste
som Livlæge; samtidig forlenedes han med den saakaldte
Kongsgaard i Hamborg. Han virkede, som ovenfor sagt, som Hertugens
Livlæge, men tillige nød han stort Ry som Astrolog og Spaamand.
Bekjendt er saaledes Fortællingen om, at han i 1515, da han i
Hertug Frederiks Følge overværede Christian II's Bryllup i
Kjøbenhavn, ved et Drikkelag spaaede, at Hertugen en Gang skulde blive
Danmarks Konge. Ved denne Lejlighed er han maaske ogsaa
bleven Ridder, i alt Fald nævnes han som saadan flere Gange i
de følgende Aar.

O. 1519 forlod han atter det gottorpske Hof og gik til England,
som det synes af Uvilje over, at Hertug Frederik ikke vilde give
ham Ret i nogle Ejendomstrætter. I England opholdt han sig til
Slutningen af 1526, da han over Holland, hvor han i Middelburg
havde en Samtale med den landflygtige Kong Christian II, vendte 
tilbage til Holsten. I den følgende Tid var han stærkt optagen
af sine Ejendomstrætter. Kongsgaarden i Hamborg var under hans
Fraværelse ligefrem bleven forlenet til en anden, men R. gjorde
nu Fordring paa at faa den tilbage, hvilket dog ikke lykkedes ham
før 1542. Tillige kæmpede han med stor Iver for at komme i
Besiddelse af de holstenske Godser Kaden, der havde tilhørt
Breiderne, og Gaarz, der var en gammel Reventlowsk Besiddelse, men
uden Held. I øvrigt vides der ikke meget om ham i disse Aar.
1533-34 opholdt han sig paa forskjellige Steder i Danmark og
har maaske været i Kong Christian III's Tjeneste som Læge eller
Astrolog. 1538 dræbte han i Nærheden af Altona en Mand,
vistnok i Tvekamp, og 1544 opholdt han sig i Lybek. 1545 forlenedes
han med Gaarden Hvidøre paa Sjælland og forpligtede sig til at
begive sig ind i Riget og bo paa Gaarden. Denne Forpligtelse
efterkom han dog ikke, hvilket Kongen i en Skrivelse fra Jan. 1547
lod ham høre. Det er det sidste, vi høre om L. R. Efter nogle,
dog ikke ganske sikre, Efterretninger skal han 1546 have begivet
sig til Kejser Carl V, der havde kaldt ham til sig i Anledning af
en Spaadom af ham om den schmalkaldiske Krig. Paa denne
Rejse er han rimeligvis omkommen.

Heinze, Kielisches Mag. II, 131 ff. 
Danske Mag. 4. R. III, 232; IV, 249.
Zeitschr. d. Gesellsch. f. d. Gesch. Schlesw., Holst. u. Lauenb. III, 189. 
Mitth. d. Vereins f. hamburg. Gesch. IV (1880). 
Allg. Deutsche Biogr. XXVIII. 
Allen, De tre nord. Rigers Hist. II, 210 f. 
Danmarks Adels Aarbog 1893, S. 366.
Voss' Excerpter i Rigsark.

<i>L. Laursen.</i>

</chapter><chapter name="Reventlow, Theodor Greve, 1801-73, Politiker">

<b>Reventlow, Theodor</b> Greve, 1801-73, Politiker, Søn af 
ovennævnte Cai Friedrich Greve R., var født 19. Juli 1801 i
Kjøbenhavn. Han tog 1822 juridisk Examen i Glückstadt, blev 1825
Avskultant i tyske Kancelli, 1827 Hofjægermester, 1828 Attaché ved
Gesandtskabet i St. Petersborg, 1834 Amtmand i Cismar. 1838 tog han
sin Afsked, og 1840 valgtes han til Provst for St. Johannes-Klosteret
i Slesvig, hvilken Stilling han nedlagde 1847. Efter 1840 at have
kjøbt Godserne Jersbek og Stegen i Holsten blev han 1841
Kammerherre. I de holstenske Stænder spillede han ikke nogen
fremtrædende Rolle, heller ikke 1848 i den slesvig-holstenske
Landsforsamling, og det var vel nærmest Fætteren Friedrich R. (s. ovfr.), 
der i Okt. 1848 fik ham sat i Spidsen for den saakaldte Fællesregering,
der ved sit underfundige Spil umuliggjorde enhver Forstaaelse,
hvorved Krigens Gjenudbrud 1849 blev uundgaaeligt. I Marts 1849 blev
saa Fællesregeringen afløst af Statholderskabet med Friedrich R. i 
Spidsen. 1855 blev R. atter Medlem af de holstenske Stænder og
optraadte ogsaa her som yderliggaaende Slesvig-Holstener, navnlig
ledede han Angrebene paa Scheele, hvem han forlangte fjærnet
som holstensk Minister. Stænderne valgte ham 1856 ind i
Rigsraadet, hvor han støttede Scheel-Plessen, men fra et mere
absolutistisk Standpunkt. Han vilde overhovedet ikke vide af noget
konstitutionelt Fællesskab mellem Holstenere og danske, fordi de
ikke forstode hinanden. Selv mente han at blive «fuldkommen
stupid» ved at høre de danske Rigsraader tale. Det var da ogsaa
ham, der aabent opfordrede de holstenske Rigsraader til ikke tiere
at møde i Kjøbenhavn, hvilket Raad de fleste af dem fulgte baade
1857 og 1858.

R. hørte til den ret talrige Klasse af holstenske Herremænd,
der i og for sig ikke ønskede Fællesskabet med Danmark hævet,
og som fremfor alt ringeagtede de augustenborgske Prætendenter,
men hvis Fortrydelse over ikke længer at kunne føre det store
Ord i Danmark omsider drev dem over i Preussernes Arme. I
denne Aand vedblev R. ogsaa fremdeles at udtale sig i de senere
Stænderforsamlinger i Itzeho. I preussisk Tjeneste vilde han dog
ikke indtræde, men døde halv glemt 4. Febr. 1873 paa Jersbek.
R. var 2 Gange gift: 1. (3. Dec. 1834) med Sophie f. Komtesse
Bernstorff (f. 29. Jan. 1807 d. 7. Marts 1857), Datter af
Gehejmekonferensraad Joachim Greve B. (II, 155); 2. (14. Sept. 1858) med
Asta Georgine f. Baronesse v. dem Bussche-Ippenburg genannt
v. Kessel (f. 6. April 1831 d. 7. Okt. 1881), Datter af preussisk
Kammerherre og Landraad Fried. Wilh. Georg Chr. Clamor Greve
v. d. B. gen. v. K. til Majoraterne Ippenburg, Wimmer og Neuenhof.

<i>H. R. Hiort-Lorenzen.</i>

</chapter><chapter name="Reventlow-Criminil, s. Criminil (IV, 107 ff.).">

<b>Reventlow-Criminil,</b> s. Criminil (IV, 107 ff.).

</chapter><chapter name="Reverdil, Elie Salomon François, 1732-1808, Lærer">

<b>Reverdil, Elie Salomon François,</b> 1732-1808, Lærer, 
siden Forelæser og Kabinetssekretær, hos Christian VII. R. var født i
en lille By Nyon i Kanton Waadt i Schweits og Søn af en juridisk
Embedsmand. Efter at han havde faaet sin Uddannelse ved
Universitetet i Genf, kom han o. 1758 til Danmark, rimeligvis ved
Medvirkning af en Fætter, Roger, der havde en høj Stjærne hos
Bernstorff. Han kom i Kjøbenhavn til at indtage en Plads som
Lærer i Fransk og Mathematik ved Kunstakademiet; men snart
efter, i Aaret 1760, blev han ansat som Lærer hos Kronprinsen, 
den senere Christian VII. Det er bekjendt, at det lykkedes ham
at vinde sin Elevs Velvilje, og at hans Undervisning dannede et
Lyspunkt i Prinsens paa flere Maader sørgelige Historie som Barn.
Følgen af dette Forhold var, at saa snart hans Elev 1766 besteg
Tronen, knyttede han R. til sig, først som Forelæser og dernæst
som Kabinetssekretær. Saa stærkt som den unge Fyrste fra først
af følte Trykket af sin nye Stillings Hverv, og saa vaklende som
han stod, var der, som det synes, Lejlighed for R. til at blande
sig i Regeringssagerne og spille en ret betydelig Rolle; men det
ser ud til, at han viste megen Takt under disse Forhold. Paa ét
Punkt mente han dog, at det var hans Pligt at bruge sin
Indflydelse, og det var for at faa Reformer i Stand paa
Landboforholdenes Omraade, i det han her søgte at nytte den Varme for
Bondestanden, som han allerede havde forstaaet at indgive Kongen,
medens han var Barn. 1767 affattede R. et Par Memoirer for
Christian VII, i hvilke han udviklede, hvad han mente, at der fortrinsvis
burde gjøres for Bondestanden. Følgen heraf var, at der i Okt.
s. A. blev nedsat en Landvæsenskommission, i hvilken han selv
fik Sæde; men netop som Øjeblikket syntes at være kommet for
ham til at gjøre Gavn paa et vigtigt Omraade, fik han i Nov. s. A.
Befaling til ufortøvet at forlade Landet, i det der tillige udbetaltes
ham 10000 Rdl. som en Naadepenge én Gang for alle.

Grunden til dette paafaldende Skridt fra Kongens Side var
aldeles overvejende, at de russiske Diplomater, der den Gang i
Kjøbenhavn forhandlede om en endelig Løsning af det gamle
gottorpske Stridsspørgsmaal, ved en besynderlig Fejltagelse holdt R. for
en Fjende af Rusland og derfor vilde have ham bort; men for
øvrigt var Kongens Yndling Grev Holck næppe uden Del deri.
R. selv tog sig denne Behandling nær og skrev Christian VII et
temmelig bittert Brev til i den Anledning, hvad der havde til Følge,
at denne lod sende ham et skarpt Svar. Man skulde tro, at der
hermed var indtruffet et ulægeligt Brud imellem dem. Men under
den sørgelige Sindssygdom, der i den følgende Tid mere og mere
lagde sig over Kongen, maa han dog have bevaret gode Minder
om R. I det mindste ligger det nær at tro det, naar man ser,
at Struensee overtalte R. til i Sommeren 1771 at vende tilbage til
Danmark og paatage sig at være den ulykkelige Konge til Selskab.
R. blev forfærdet ved at se Kongens Tilstand, da han kom til
Hoifet igjen, men helligede ham dog trofast Omhu, indtil Struensees
Fald (17. Jan. 1772) gjorde Ende paa dette andet Ophold i Danmark. 
Han blev atter sendt bort, og siden levede han til sin Død i sit
Fædreland. Hans Liv i den Tid vedrører os derfor ikke.

R. var en begavet og indsigtsfuld Mand, der baade havde
Menneskekundskab og god Iagttagelsesevne. Han satte sig nøje
ind i Forholdene her i Landet, hans Følelse af at tilhøre en større
Kultur bragte ham ikke til at overse, hvad der var dansk, og han
forstod at dømme, om end alvorlig, saa dog uhildet og forstandig.
Dette hang sammen med hans ubetinget hæderlige Karakter. Han
havde ivrige Modstandere, særlig paa Grund af sin Kjærlighed til
Bondestanden, og fra deres Side er han bleven opfattet baade som
fanatisk og ærgjerrig; men selv de erkjendte fuldt ud hans
Uegennyttighed og Hæderlighed. Hans gode Egenskaber træde tydelig
frem, dels i den Fortsættelse af Rogers «Lettres sur le Danemarc»,
som han afTattede o. 1764, dels, og det i endnu højere Grad, ved
hans for vor Historie betydningsfulde Skrift «Struensee et la cour
de Copenhague 1760-72», der først udkom mange Aar efter hans
Død, nemlig i Aaret 1858, og strax blev oversat paa Dansk. Han
skrev dette Arbejde dels efter, hvad han selv ligesom saa for sine
Øjne under sit Ophold i vort Fædreland, dels paa Grundlag af,
hvad han ved sine gode Forbindelser her hjemme hørte om
Forholdenes Udvikling i den Tid, da han var i Schweits. Besindig
og fordomsfri, som han var, indtager han en enestaaende Stilling
midt i al den Lidenskabelighed og Partiskhed, der beherskede
Sindene, og det selv hos de allerbedste. Han nærede vistnok en
uindskrænket Højagtelse for J. H. E. Bernstorff som Menneske og
i visse Henseender ogsaa som Statsmand; men dette hindrede ikke
ham, Schweitseren, i at se, at meget trængte til at reformeres her
hjemme, og at her var fuldt af Fordomme og Misbrug. Det kunde
derfor ikke være andet, end at han maatte finde adskilligt
berettiget i Struensees Reformer, samtidig med at han dømte strængt
om denne baade som Personlighed og som Statsmand. I høj Grad
tiltalende er hans Skildring af Caroline Mathilde, som han, uden at
skjule hendes Skyld, bedømmer med Forstaaelse og Billighed.
Visselig kan man ikke altid tiltræde R.s Domme, og hvad han
fortæller, er ikke altid rigtigt; han har ikke kunnet undgaa at fortælle
efter, hvad han havde hørt andre sige, især naturligvis under sin
ufrivillige Fraværelse fra Landet, og derved er der kommet
Skjævheder og Fejl; men taget i sin Helhed er han forbavsende
troværdig, og faa Memoirer findes overhovedet, der i saa Henseende
kunne staa ved Siden af hans. 
R. blev gift 1785 med en Dame i Schweits, men havde ingen
Børn i sit Ægteskab.

<i>E. Holm.</i>

</chapter><chapter name="Rhenius, Johannes, 1574-1639, Skolemand">

<b>Rhenius, Johannes,</b> 1574-1639, Skolemand, var født i Oschatz 
i Sachsen. Efter Studeringer i Leipzig, hvor han erhvervede
Magistergraden, blev han Konrektor ved St. Thomas-Skolen sammesteds.
Her udfoldede han en betydelig Virksomhed som Forfatter af
Skolebøger, deriblandt «Prosodia Latina» (1606), «Donatus
Latino-Germanicus» (1611 og mangfoldige Gange senere), «Grammatica
Latina» (1611 og mindst en Snes Gange senere), «Compendium
Latinæ grammaticæ» (1611 og siden fremdeles Aarhundredet ud) samt
flere andre. Da han var meget bidsk i sin Bedømmelse af andres
grammatiske Arbejder, ragede han sig ind i mange Fejder. Fra
1609 var han tillige ansat i det filosofiske Fakultet ved Universitetet
i Leipzig, hvor han 1617 nævnes som Professor i det aristoteliske
Organon. 1618 blev han Rektor ved Skolen i Eisleben, der under
ham skal have taget et stort Opsving. 1633 kaldtes han i samme
Egenskab til Stargard i Pommern, men kunde ikke tiltræde paa
Grund af Krigs uroligheder, hvorfor han tog sin Tilflugt til Kiel,
og da Hertug Frederik III af Gottorp var ivrig for at hæve Skolen
i Husum til et højt Trin, fik R. 1634 Ansættelse her som
Konrektor. Men den stridbare Mand kom snart paa Kant angaaende
Skolespørgsmaal med Rektoren Gottfried Becker (Stamfaderen til
den bekjendte Apothekerslægt B. her i Landet). Ingen af dem
vilde give efter, og Stridens Bølger gik højt, hvorfor nogle ansete
Theologer bleve hidkaldte for at stifte Fred. -- Til Held for
Skolen døde R. 1639. En af hans Disciple har sagt om ham: «R.
var en meget berømt Mand, men i høj Grad uomgængelig. Skjønt
han ofte rasede mod sine Disciple, var han dog stadig til Nar for
dem.»

Krafft, Husumsche Kirchen- u. Schul-Hist. S. 345 ff. 
Moller, Cimbria lit. II. 
Slesvigske Prov.-Efterr. I, 150 f.

<i>H. F. Rørdam.</i>

</chapter><chapter name="Rhode, jvfr. Rhodius, Rode, Rohde.">

<b>Rhode,</b> jvfr. Rhodius, Rode, Rohde.

</chapter><chapter name="Rhode, Christian Ditlev, 1653-1717, Præst, Oldgransker">

<b>Rhode, Christian Ditlev,</b> 1653-1717, Præst, Oldgransker,
fødtes 29. Juli 1653 i Itzeho, blev, kun 20 Aar gammel, Præst i
Barmstedt, hvilket Embede han beklædte indtil 1711, da han
udnævntes til Provst og Inspektør ved Kirkerne paa Femern. Han
døde 4. Dec. 1717 i Burg. Under sin lange Virksomhed i Barmstedt 
beskæftigede han sig ivrig med Undersøgelsen af forhistoriske 
Gravhøje i Holsten, af hvilke han aabnede et stort Antal. Han
foretog sine Undersøgelser med megen Omhu og Forsigtighed,
beskrev de fundne Gjenstande nøje og skjelnede forskjellige Former
for Højsætning samt konstaterede Jærnets og Sølvets Optræden i
Gravfundene som sildigere end Broncens og Guldets. R. maa
betegnes som den første, der har behandlet Forskningen af
Højfund paa en videnskabelig Maade. Selv naaede han kun at faa
offentliggjort smaa Afhandlinger og Notitser om Resultaterne af sine
Undersøgelser i «Nova literaria maris Balth.». Sønnen, Feltpræst
Andreas Albert R., udgav det af Faderen forfattede og af ham
gjennemsete og med Illustrationer forsynede Værk
«Cimbrisch-Holstein. Antiqvitæten-Remarques» (Hamb. 1730).

Moller, Cimbria lit.
Allg. Deutsche Biographie XXVIII.

<i>Louis Bobé.</i>

</chapter><chapter name="Rhode, Hans, 1625-79, Skolemand">

<b>Rhode, Hans,</b> 1625-79, Skolemand, fødtes 6. Jan. 1625 i 
Kettinge paa Als, hvor hans Fader, Jørgen Jensen R., havde været
Kapellan hos Præsten Johan Monrad, hvis Datter Elisabeth, Søster
til Ribebispen Erik M., han havde ægtet, og efter hvem han havde
faaet Kaldet 1623. H. R. gik først i Skole i Rudkjøbing, siden i
Odense og blev Student fra Gymnasiet her 1642. Han blev 1650
Hører ved Aarhus Skole, 1660 Konrektor i Odense, tog 1661
Magistergraden, blev s. A. kaldet til Konrektor i Aarhus og senere
hen Rektor for Skolen der. 8.(?) Juni 1679 døde han i Viborg.
Han var 3 Gange gift, sidst med Viborgbispen Frands Rosenbergs
Datter Cæcilie R. Han har udgivet «Epitome elegantiarum syntaxeos
Latinæ» (1666, 1705 og oftere), et Udtog af Thomas Bangs
Observationes (s. I, 503); end videre en dansk Bearbejdelse af Comenius'
«Orbis pictus» (1672 og oftere).

Worm, Lex. ov. lærde Mænd. 
Bloch, Den fyenske Geistligheds Hist. II, 2, 489.                                                                              

<i>M. Cl. Gertz.</i>

</chapter><chapter name="Rhode, Morten, 1643-1716 Præst">

<b>Rhode, Morten,</b> 1643-1716 Præst, blev født i Roskilde, hvor 
hans Fader, Balthasar R., var Kjøbmand. Han blev Student 1662
fra sin Fødebys Skole. 1670 blev han Kapellan hos Præsten i
Rerslev ved Roskilde; men 1675 drog han som Feltpræst med
Tropperne til Skaane. Efter Krigen kom han til Jylland og blev
1681 Præst ved Graabrødrekirke i Viborg. 1682 fik han
Magistergraden. Han døde i Viborg 23. Jan. 1716. Den godmodige,
snaksomme Mand vilde gjærne være et Stykke af en Poet og derved
lægge sin Hyldest for Kongehuset for Dagen. Han har ogsaa i 
Trykken udgivet et Opbyggelsesskrift: «Christi Legeme &#596;: den
stridende Kirke under et Menneskes Gestalt» (1699), som ved at
parallelisere de enkelte Legemsdele med Samfundsklasserne og de
forskjellige Øvrighedspersoner driver det til Højdepunktet af
smagløs Allegori. Han var gift med Maren f. Dall (d. 1722).

Krog, Efterr. om Viborg S. 177 f. 
Saml. t. Jydsk Hist. og Topogr. IV, 347 ff. 
N. M. Petersen, Den danske Lit. Hist., 2. Udg., III, 125 f. 

<i>A. Tantzen.</i>

</chapter><chapter name="Rhode, Peder, 1734-93, Præst, historisk Forfatter">

<b>Rhode, Peder,</b> 1734-93, Præst, historisk Forfatter, blev født
24. Dec. 1734 i Kolding, hvor hans Fader var Farver; 1756
dimitteredes han fra sin Fødebys Skole, og 1758 tog han theologisk
Attestats. Som Student havde han sluttet sig til Herrnhuterne og var 1757
bleven optaget i de kjøbenhavnske Brødres Kreds; ogsaa efter 1760
at væte bleven Kapellan i Steppinge og Frørup i Nordslesvig
vedblev han at staa i Forbindelse baade med dem og senere med
Menigheden i Christiansfeld. 1764 blev han Hjælpepræst for Halsted
og Avnede paa Laaland og 1767 Sognepræst for Utterslev Sogn i
Laa-lands Nørreherred, hvis Provst han blev 1776; han døde 19. Avg. 1793.
1768 var han bleven gift med Johanne Margrethe Dorothea Kaalund
(f 1818), en Præstedatter fra Tirsted paa Laaland og Enke siden
1764 efter Præsten Bertel Wichmann i Herredskirke paa Laaland.
R. skildres som «høj, sirlig, mager og bleg, men smuk; stedse
pyntelig klædt og meget snaksom»; dette sidste Adjektiv passer
ogsaa paa ham i hans Virksomhed som Forfatter. 1775 udgav han
«Samlinger til Haderslev Amts Beskrivelse», som ikke udmærker
sig ved Nøjagtighed, men hvori dog er samlet en god Del
Efterretninger, som vistnok ellers nu vilde være tabte. 1776 udkom i.
og 1794 (altsaa efter hans Død) 2. Del af «Samlinger til Laalands
og Falsters Historie» (1859-60 paa ny udg. og fortsatte af J. J. F.
Friis, s. V, 422). Heller ikke dette Værk kan roses for Smag eller
Nøjagtighed; hvad der angaar Kirkerne og Præsterne, udgjør en
væsentlig Del af det; han har opbevaret mange komiske Anekdoter,
hvilke i Forbindelse med hans naive Fortællemaade gjøre Skriftet
ganske underholdende at læse. Desuden har han udgivet nogle
mindre theologiske Afhandlinger og Salmer uden synderligt Værd.
Som Provst var han ualmindelig dygtig, djærv og nidkjær, ikke
bange for at sige sin Mening rent ud, selv til højtstaaende
Personer, naar han mente, de havde begaaet Overgreb.

Kirkehist. Saml. 3. R. IV, 412 ff.; 4. R. II, 576. 592. 
Wiberg, Alm. Præstehist. III, 450. 
Worm, Lex. ov. lærde Mænd. 
Nyerup, Lit. Lex.

<i>Vilh. Bang.</i>
</chapter>
<chapter name="Rhodius, Ambrosius, 1605-96, Læge">

<b>Rhodius, Ambrosius,</b> 1605-96, Læge, var en sachsisk Præstesøn, 
født i Kemberg 10. Nov. 1605, og blev 1629 Magister ved det
nærliggende Wittenbergs Universitet. Hans Fag var Naturvidenskaben. 
Efter en Tid at have doceret som Adjunkt ved Kønigsbergs 
Universitet kom han 1635 til Kjøbenhavn, hvor han udgav
en Afhandling om Skjørbug og en anden om Stjærnernes Indflydelse 
paa det menneskelige Legeme. Han blev indbudt til at lade
sig promovere som Dr. med., men hertil havde han ikke Raad.
Efter en kort Tid at have været Læge ved Børnehuset i Kjøbenhavn 
blev han 1637 kaldet til Professor i Mathematik og Fysik ved
det nys oprettede Gymnasium i Christiania og tillige til Stadslæge
der, og Aaret efter blev han gift med Anne, Datter af Dr. med.
Fred. Severinius i Kjøbenhavn.

Han fortsatte i Norge sin litterære Virksomhed, der mest
angik Sjælevandringen og synes at have hvilet paa Paracelsiske
Anskuelser, ligesom han stod i ret flittig Brevvexling med Oluf Worm
og Thomas Bartholin, hvorom disses Brevsamlinger give Vidnesbyrd.
Som Læge var han nidkjær (bl. a. under den svære Pestepidemi
1654) og gjorde et Forsøg paa at anlægge en medicinsk-botanisk
Have. Den Overtro, som ofte kommer til Syne i hans Skrifter,
viste sig ogsaa derved, at han under et Besøg i Eker (mellem
Drammen og Kongsberg) 1. Avg. 1657 mente at se et Syn i
Stjærnerne, der varslede om en ulykkelig Krig og en derpaa følgende
Statsforandring og Enevoldsmagtens Indførelse. Dette Syn, som
han strax skal have betroet Kansler Jens Bielke m. fl., beskrev
han (dog først 1660) paa Tryk i meget smukke latinske Vers. Det
følgende Aar blev imidlertid saare ulykkeligt for A. R., og herfor
havde hans Hustru Skylden. Denne var et heftigt og trættekjært
Menneske, og i 1659 havde hun i en Samtale med Statholder Niels
Trolle fremført meget ærerørige Beskyldninger mod 2 af Christianias
Borgmestre. Følgen var en Proces for Domkapitlet, og Dommen
gik Anne Frederiksdatter imod. Hun rømte imidlertid fra Arresten
til Kjøbenhavn for at klage hos Kongen, men blev 1661 ved
Højesteretsdom dømt som Løgnerske, hvorpaa Kongen bestemte,
at hun paa Livstid skulde hensættes paa Vardøhus Fæstning, samt
at - Manden, der havde forsvaret hende og derunder gaaet for
vidt i sine Paastande, skulde gjøre hende Følgel De maatte da
begge afsted og tilbragte en Række af Aar paa Vardøhus, hvorfra
A. R. dog slap fri 1667, medens Konen synes i det mindste en
Tid at være forbleven der oppe (Norske Saml. I, 132). 

Gymnasiet i Christiania var imidlertid under Tidernes Tryk
blevet nedlagt, og selv om dette ikke havde været Tilfældet, havde
her næppe mere været Plads for A. R., men han vendte dog tilbage
til Christiania, hvor han i nogle Aar har virket som Læge, indtil
han 1672 vendte hjem til sit Fødested Kemberg. Han havde dog
i Norge efterladt sig et saa godt Navn som Læge, at flere af
Christianias fornemste Mænd tilbøde ham en fast Løn for at
fortsætte sin Praxis, men forgjæves. A. R., der maa være bleven
Enkemand, siden han (1675) ses at have indgaaet nyt Ægteskab i
Tyskland, døde i sin Fødeby 1696 i en Alder af 91 Aar, som det
synes i gode Vilkaar. Han er undertiden bleven forvexlet med en,
dog ældre, samtidig, der ikke alene, som han, hed A. R., men ogsaa
til Dels beskæftigede sig med de samme Fag; om denne ældre A. R.
(f. 1577 d. 1639) se Allg. Deutsche Biographie XXVIII, 392.

Budstikken III, 439 ff. 487 ff. 
L. Daae, Det gamle Christiania, 2. Udg., passim. 
A. Collett, Gamle Christiania-Bilieder S. 89 ff. 104.

<i>L. Daae.</i>

</chapter><chapter name="Rhodius, Johannes, 1587-1659, Læge">

<b>Rhodius, Johannes,</b> 1587-1659, Læge. Hans Fader var
Hilmer Rode, Kjøbmand og Skibsreder i Kjøbenhavn, hans Moder
var født Dankert. Efter Skolegang paa Herlufsholm blev han Student,
foretog snart efter (1607) en Studierejse til England, og efter et
kort Ophold i Hjemmet gav han sig paa ny paa Rejse med Studieophold 
i Wittenberg, Marburg og navnlig i Basel, hvor han havde
gunstig Lejlighed til at uddanne sig videre i Naturvidenskaber og
Lægevidenskab. 1620-22 synes han at have studeret i
Kjøbenhavn, men endnu i 1622 indskreves han ved det medicinske
Fakultet i Padua, hvor han derpaa ikke blot dyrkede Studiet af sine
forskjellige Videnskabsfag, men efterhaanden knyttede sig saa fast
til dette Lægevidenskabens Hovedsæde, at han tog Bolig der for
Livet.

Han var en af Tidens typiske, polyhistoriske lærde, men af
de stille og fordringsløse, med Selvkritik nok til at se, at hans
jævne Begavelse ikke hjemlede ham nogen fremskudt Plads i den
lærde Republik. De Kaldelser til Professorater i Padua, i
Kjøbenhavn og i Sorø, som han til forskjellige Tider paa Grund af
sine solide Indsigter og sit Lærdomsry virkelig modtog, afslog han
alle og vedblev at leve tilbagetrukken for sine videnskabelige Sysler.
Grundig og samvittighedsfuld, som han vistnok til Yderlighed var,
naaede han i sin langsomme Arbejden ikke til at udfolde nogen
betydeligere litterær Virksomhed. I mange Aar arbejdede han paa 
en Udgave af Cornelius Celsus' Værk om Medicinen, men fik den
ikke afsluttet. De eneste nævneværdige Arbejder, der foreligge fra
hans Haand, ere en kommenteret Udgave af Scribonius Largus'
farmakologiske Kompendium «Compositiones medicæ» (1655) og
«Observationum medicinalium centuriæ tres» (1657), meddelende
hans Iagttagelser som Læge. Nogle Smaaskrifter bleve udgivne
efter hans Død.

Sin største Betydning har R. haft ved altid lige utrættelig at
bistaa andre Videnskabsdyrkere med Raad og Daad og stille sit
rige Bibliothek og sine øvrige Samlinger til deres Raadighed, først
og fremmest ved at være en trofast Ven og Støtte for de mange
Landsmænd, der i denne Periode besøgte Padua. I Brevsamlinger
fra den Tid mødes hans Navn hyppig; af særlig Interesse er hans
mangeaarige Brevvexel med Oluf Worm. Et talende Vidnesbyrd
om hans udstrakte Forbindelse med sine samtidige, Landsmænd og
andre, afgiver ogsaa hans opbevarede Stambog, der ejes af vort
store kongl. Bibliothek. Han døde ugift i Padua 24. Febr. 1659.

Lærde Tidender 1740, Nr. 1.
C. Bruun, Johan Rode (1893).

<i>Jul. Petersen.</i>

</chapter><chapter name="Rhuman, Arnold, 1633-82, Professor">

<b>Rhuman, Arnold,</b> 1633-82, Professor, Søn af ndfr. anførte
Professor Wolfgang R., var født i Kjøbenhavn, dimitteredes 1650
fra Herlufsholm, hvortil han 1654 vendte tilbage som Hører, men
som han atter forlod 1655, blev 1661 Rektor ved den lille Skole i
Slangerup, hvorfra han 1662 forflyttedes til det indbringende
Konrektorat i Roskilde, tog 1663 Magistergraden og fik 1669 tillige
Bestalling som Vicelektor i Theologien ved Byens Gymnasium. 1672
rykkede han op til virkelig Lektor og Professor. Død 6. Jan. 1682.
Gift (i Dec. 1673 ell. Begyndelsen af 1674) med Bodil Danclef,
Enke efter Rektor, Mag. Hans Pedersen Kalundborg (IX, 91); hun
boede senere i Vendsyssel og døde paa en «Lystgaard» i Vraa
17. Marts 1700, 77 Aar gammel. Som Resultat af sine filologiske
Studier havde R. forberedt et Værk om Romernes Afhængighed af
Grækerne paa Lærdommens Omraade, men fik kun udgivet Begyndelsen: 
«Romæ Atticæ suburbium» (1679), der handler om Bogstaverne; 
det er dediceret Forfatterens Mæcen Ove Juul til Villestrup.

Nyerup, Lit. Lex. 
Bloch, Roskilde Domskoles Hist. II, 14 f. 
Wad, Dimitt. fra Herlufsholm II, 136 ff.

<i>G. L. Wad.</i>

</chapter><chapter name="Rhuman, Hans, 1622-76, Præst">

<b>Rhuman, Hans,</b> 1622-76, Præst, Søn af ndfr. anførte
Professor Wolfgang R. (d. 1637) og dennes 2. Hustru, Bodil Hansdatter, 
fødtes i Kjøbenhavn 3. Marts 1622. Efter Skolegang i Odense og
Sorø deponerede han 1642 ved Universitetet, hvor han 1644 tog
Bakkalavr- og 1649 Magistergraden. Siden 1647 var han Hovmester
for Kansler Christian Thomesen Sehesteds Søn Erik, hvorpaa han
1653 af Kapitlet i Aarhus blev kaldet til Sognepræst ved Domkirken
sammesteds, hvorhos han tillige blev Kannik og Provst i Hasle
Herred. Som Repræsentant for Kapitlet deltog han i den store
Rigsdag i Kjøbenhavn i Efteraaret 1660 og førte ved denne
Lejlighed en Dagbog, der er en af Kilderne til Oplysning om Rigsdagens
Begivenheder (Danske Saml. 2. R. II, 112 ff.). Det maa vistnok
betragtes som en Belønning for hans Virksomhed her, at Kongen
paa hans Forestilling om, hvorledes hans Embedsindtægter vare
blevne formindskede under Krigen, i Nov. 1660 tilstod ham, at
Viby og Thiset Sognekald ved Tjenstledighed maatte annekteres
til Præsteembedet ved Domkirken, en Bevilling, som R. dog næppe
har faaet videre Gavn af. Han døde 27. Sept. 1676. Den Tale,
Biskop Erik Grave havde holdt ved R.s Jordefærd, blev mange
Aar efter (1703) udgivet af hans Svoger M. Frederik Monrad, Præst
i Øjer og Provst i Gudbrandsdalen. I Haandskrift findes en
Samling af Indskrifter og andre Optegnelser vedrørende Aarhus, som
R. 1666 har nedskrevet (Kirkehist. Saml. 3. R. II, 458). 13. Dec.
1659 havde han ægtet Anne, Datter af Biskop Erik Monrad i Ribe
(XI, 461); hun overlevede ham (d. 2. Juni 1710 i Aarhus).

Poulson, Catal. past. dioec. Aarhus. S. 16. 
Hertel, Beskriv. ov. Aarhuus Dom- og Cathedralkirke II, 405 ff. 
Giessing, Jubel-Lærere III, 223. 
Wiberg, Alm. Præstehist. I, 42.

<i>H. F. Rørdam.</i>

</chapter><chapter name="Rhuman, Wolfgang (Oluf), 1572-1637, Professor">

<b>Rhuman, Wolfgang</b> (Oluf), 1572-1637, Professor, var født i
Kolding. Faderen, Hans R., var Dronningerne Dorotheas og Sophies
Hofskrædder og Forvalter over Klædekammeret (d. 1611). Dennes
Forbindelse med Hoffet skaffede Sønnen frit Ophold i den kongl.
Skole i Sorø og siden, fra 1590, ved Universitetet i Helmstedt, hvor
han tilbragte 6 Aar. Efter Hjemkomsten fik han 9. Dec. 1600
Bestalling som «Skolemester udi Kongl. Maj.s Kantori». Dette førte
til, at Universitetet tilstod ham det kongl. Rejsestipendium, hvorpaa
han 1601 drog til Basel for at overtage Pladsen som Hovmester
for 3 unge Adelsmænd af Slægten Brahe, der opholdt sig her. Da
han paa Grund af Afrejsens Hurtighed ikke havde faaet Tid at
tage Magistergraden i Kjøbenhavn, tog han 1602 Graden i Basel
og rejste derpaa i et Par Aar i Schweits, Frankrig og Nederlandene 
med de unge Mænd, der vare overgivne til hans Vejledning. Efter
at disse (1604) vare vendte hjem, fortsatte R. Studierne udenlands
endnu i længere Tid, særlig i Heidelberg, hvor han 1605 blev
immatrikuleret og 1607 udgav en Disputats «de baptismo». I
sidstnævnte Aar blev han ansat som Professor Pædagogicus ved
Kjøbenhavns Universitet. Han avancerede hurtigere end sædvanligt, og
efter Kanslerens Ønske blev Rhetorik hans Fag 1608, og derved
forblev han i mange Aar og udgav en lang Række til Faget
hørende Disputatser, i det han tillige med Flid gjennemgik de gamle
Rhetorikeres Værker med sine Tilhørere. 1619-20 og 1628-29
beklædte han Rektorværdigheden ved Universitetet. 1634 blev han
endelig Professor i Dialektik eller Logik. Han døde af Pest 4. Juli
1637 i sit 3. Rektorat. I sit Dødsaar havde han udgivet en
Afhandling «de natura logicæ». -- R. var 3 Gange gift: 1. med
Dorthe (d. 1613), Datter af Frederik II's Kammertjener Hans Madsen,
2. med Bodil (d. 1627), Datter af M. Hans Mikkelsen, Forstander for
Sorø Skole (XI, 329), og 3. med Dorthe Jensdatter, Enke efter Mag.
Arnold Hansen Munthe, Lector theologiæ ved Gymnasiet i Lund. 2
af R.s Sønner, Hans og Arnold, ere nævnte ovfr. Datteren Lisbet R.,
gift med Professor Caspar Weiser i Lund, berømmes som «en net
latinsk og en ypperlig dansk Poetinde».

Vinding, Reg. Acad. Haun. S. 221 ff. 
Worm, Lex. ov. lærde Mænd.
Rørdam, Kbhvns Universitets Hist. 1537-1621 III. 
Schønau, Danske lærde Fruentimmer S. 1218 ff.                                                            

<i>H. F. Rørdam.</i>

</chapter><chapter name="Riber, Christen Hansen, 1567-1642, Biskop">

<b>Riber, Christen Hansen,</b> 1567-1642, Biskop, var født i Ribe,
hvor hans Fader, Hans Christensen, var Bartskær og en i Forhold
til sin Tid dygtig Læge samt Forfatter af flere Lægebøger. Efter
at være bleven Student kom han til Tyge Brahe paa Hven, hvis
Discipel han var i 4 Aar, 1586-90; her lagde han Grunden til
den Indsigt i og Interesse for den mathematisk-astronomiske
Videnskab, som han hele sit Liv bevarede. Fra 1590-1601 var han
næsten uafbrudt udenlands, dels som Hovmester, dels med
kongeligt Stipendium; Magistergraden tog han 1594 i Kjøbenhavn. Da
han ved Nytaarstid 1602 var kommen hjem, ønskede han at blive
Sognepræst ved Frue Kirke i Kjøbenhavn, men den Prøveprædiken,
han holdt, faldt ikke i Professorernes Smag; derimod blev han
Professor i Pædagogik, 1603 i Mathematik, 1607 i Græsk og 1608
i Dialektik, og som saadan holdt han tillige theologiske
Forelæsninger. C. H. R. maa have været en praktisk dygtig Mand, hvem 
det i nogen Tid var betroet at være Universitetets Notarius,
ligesom han en Tid havde Opsynet med Universitetsbibliotheket. I
Jan. 1610 blev han beskikket til Biskop over Aalborg Stift, men kun
lidet kjender man til hans 32aarige Virksomhed som Biskop. I
sin Ungdom var han bleven beskyldt for at være en «afgjort
Kalvinist og Modstander af Sandheden», og det er ikke utænkeligt, at
Opholdet hos T. Brahe kan have virket sit i den Retning. Senere
maa han enten have forandret sin Anskuelse eller have været
forsigtig nok til at holde sine Meninger hos sig selv, siden han fik
Lov til at blive uanfægtet i sit Embede til sin Død, n. April 1642.
1625 blev der fra Regeringen stillet ham den for en Biskop
unægtelig temmelig mærkværdige Opgave at «forfærdige en
Landtavle over ganske Jylland, hvorudi alle Herreder, Sogne, Sysler
og Kjøbstæder skulle indføres». Han viste Iver for at oplyse
Fædrelandets Oldsager, forsøgte at opstille et Runealfabet og forsynede
O. Worm med flere Runeindskrifter. Som Professor udgav han
nogle Disputatser og som Biskop en halv Snes Ligprædikener over
adelige. 1606 blev han gift med Mette, en Borgmesterdatter fra
Vejle og vistnok beslægtet med Fyns Biskop Hans Knudsen Veile,
til hvem C. H. R. stod i venskabeligt Forhold; hun døde 1630, 39
Aar gammel, og Aaret efter ægtede han sin Formand Jac. Holms
(VII, 574) Enke Elsebeth Hegelund, som i Mellemtiden havde været
gift med en velhavende Borger i Aalborg, Laur. Hansen Skriver.

Rørdam, Kbhvns Universitets Hist. 1537-1621 III, 600 ff. 
Kirkehist. Saml. 3. R. III, 732 ff.

<i>Vilh. Bang.</i>

</chapter><chapter name="Riber, Hans Vilhelm, 1760-96, Forfatter">

<b>Riber, Hans Vilhelm,</b> 1760-96, Forfatter. R., der var en
Søn af Hans Christian R., Hørkræmmer og Kasserer ved Kjøbenhavns 
Brandkasse, er født i Kjøbenhavn 7. Jan. 1760. Allerede i
sit 5. Aar blev han forældreløs og kom saa i Huset hos en
Farbroder, der, for at skærme Drengen mod sædelig Smitte, lod ham
undervise i Hjemmet og holdt ham borte fra Omgang rned andre
Børn; af samme Grund afslog han senere et Tilbud om Regensen
for sin Plejesøn. 1774 tog R., 14 1/2 Aar gammel, en god Examen
artium, hvad der henledte Opmærksomheden paa ham. Han
begyndte at studere Theologi, men fik aldrig nogen Embedsexamen,
i det litterære Interesser tidlig droge ham bort fra Embedsstudierne.
Han oversatte i Aarenes Løb en Del Skrifter, særlig religiøse, fra
Svensk, Tysk og Engelsk, bl. a. Shakspeares «King Lear» (1797).
Fra 1785 til Nr. 15 i 1790 redigerede han «Lærde Efterretninger», 
der under hans Ledelse blev vort vigtigste kritiske Tidsskrift som
Organ for den litterære Fremskridtsretning. I samme Tidsrum var
han Redaktør af en Række poetiske Nytaarsgaver, der udkom hos
Bogtrykker Schultz. Til disse saa vel som til forskjellige
Tidsskrifter leverede han selv poetiske Bidrag. Hans Digte, der ikke
frembyde noget ejendommeligt, udkom i en samlet Udgave 1803.
Det var vel nærmest i Egenskab af Digter, at han blev
Medlem af den Kommission, som udarbejdede den evangelisk-kristelige
Salmebog.

R. var et af de første Medlemmer af det 1786 stiftede «Selskab 
for Efterslægten», og hans Virksomhed som frivillig Lærer ved
dette Selskabs Skole henledte Opmærksomheden paa ham som
Pædagog. Paa offentlig Bekostning foretog han i Sommeren 1790 en
Rejse til nogle Undervisningsanstalter i Nordtyskland og blev efter
sin Hjemkomst ansat som Andenlærer ved det da lige oprettede
Blaagaard Seminarium. Her vandt han Anerkjendelse som Pædagog
ved sin blide Taalmodighed og sin klare Fremstilling. Hans
«Læsebog for Borger- og Almueskoler», en Bearbejdelse af Salzmanns
«Moralisches Elementarbuch», udkom i 4. Oplag i 1818. -- R. var,
som man til Dels kan slutte sig til af hans Opdragelse, en stille,
lidet fremtrædende og ikke meget udpræget Natur. Han var gift
med Anna Marie f. v. Haven, en Datter af Professor P. v. H.
(VII, 170). 26. Nov. 1796 døde han.

Nyerup, Forf. Lex.
Egeria I.

<i>F. Rønning.</i>

</chapter><chapter name="Riber, Jens Gregersen, o.1480-1571, Biskop">

<b>Riber, Jens Gregersen,</b> o.1480-1571, Biskop, er født i Ribe.
Efter i nogen Tid at have gjort Tjeneste som Kapellan ved
Domkirken i Bergen blev han udnævnt til evangelisk Superintendent paa
Færøerne, i hvilken Egenskab man første Gang finder ham nævnt
i 1551. Nogle Aar senere nedlagde han dette sit Embede, i det
han, gammel af Aar og svag af Karakter, ikke kunde hævde sin
Stilling lige over for «nogle Modstandere der i Landet, som
hannem var ugunstige». Ikke desto mindre blev han efter et kort
Ophold i Kjøbenhavn udnævnt af Kongen til Superintendent eller
Biskop i Stavanger i Begyndelsen af 1558, efter at Stiftets første
evangeliske Tilsynsmand, den energiske Jon Guttormsen (VI, 326),
havde søgt Afsked, som det synes fordi han ikke fik tilbørlig Støtte
paa højeste Sted.

Udnævnelsen af den affældige, svage og interesseløse J. R. til
Superintendent i det daværende Stavanger Stift var et af de 
sørgeligste Misgreb, den norske Kirkes Historie kjender, i det alle
kirkelige Forhold paa alle Omraader snart kom i ligefrem Opløsning,
og det hjalp kun lidet, at Sognepræsten i Stavanger, den dygtige
Skolemand Jacob Madsen, i 1565 blev adjungeret ham som
Medhjælper og Visitator. Efter dennes Død i 1568 blev det endnu
værre end nogen Sinde tilforn. Domkirken og Stiftets øvrige
Gudshuse forfalde mere og mere, Latinskolen er i Opløsning,
Kirkegodset udplyndres lig et Aadsel, hvorom Rovfuglene samle sig,
Almuen er til det yderste selvraadig, Præsteskabet dybt sunken i
moralsk Henseende og ude af Stand til at fremme Evangeliets
Indgang blandt Folket. I Kraft af sin Stilling som «kirkelig
Befalingsmand» over Stiftet fandt endelig Lensherren paa Bergenhus Mads
Skeel sig opfordret til at gribe ind, i det han ved Slutningen af
1570 udnævnte den senere saa hæderlig bekjendte Mag. Jørgen
Eriksen (IV, 559) til Medhjælper hos den 90aarige J. R. Da
imidlertid Jørgen Eriksen ved Begyndelsen af det følgende Aar indfandt
sig i Stavanger, vilde den stivsindede Olding «intet oplade hannem
af Stigtens Rente», saa han maatte vende tilbage til Bergen med
uforrettet Sag. Ud paa Foraaret rejste han saa til Kjøbenhavn og
blev af Kongen i Juli 1571 udnævnt til Superintendent i Stavanger
Stift, paa samme Tid som J. R. blev afsat fra denne Stilling med
Halvparten af Indtægterne af Stavanger Domkapitels Kommunegods
som Pension. Men før Efterretningen herom kunde naa ham, var
han allerede afgaaet ved Døden 9. Avg. s. A.

A. C. Bang, Den norske Kirkes Hist. i Reform. Aarh. S. 209 ff.

<i>A. Chr. Bang.</i>

</chapter><chapter name="Riber, Jørgen Jensen, --1754, Filolog og Præs">

<b>Riber, Jørgen Jensen,</b> --1754, Filolog og Præst, fødtes i R
ibe og blev Student fra Odense Skole 1684. Siden var han Hører
ved Odense Skole, men blev 1705 af Professor eloqventiæ ved
Odense Gymnasium Laurids Luja kaldet til hans Kapellan for
Allesø og Næsbyhoved-Broby Menigheder. Han forfaldt til Drik,
udførte kirkelige Handlinger med Tilsidesættelse af al god Orden,
og blev derfor entlediget 1724; han døde længe før 1754, i hvilket 
Aar hans Enke, Geske Marie Rasmusdatter, døde. Han udgav 
forskjellige, ret almindelig brugte latinske Skolebøger, især en
«Grammatica et syntaxis Latino-Danica» (1725), oversat paa Svensk.

Worm, Lex. ov. lærde Mænd.
Wiberg, Alm. Præstehist. I, 80.

<i>M. Cl. Gertz.</i>

</chapter><chapter name="Riber, Laurids Nielsen, --1557, Biskop">

<b>Riber, Laurids Nielsen,</b> --1557, Biskop, var født i Ribe 
og var en af de første Studenter, der besøgte Kjøbenhavns 
Universitet efter dets Gjenoprettelse 1537. En Barndomsven og
Studiefælle af ham var den siden bekjendte Skolemand Jens Pedersen
Grundet (VI, 227). 1541 forekommer L. N. som «Kongl. Majestæts
Prædikant paa Kjøbenhavns Slot», da han forlenedes med et
Kannikedømme i Ribe. Snart derefter blev han Sognepræst ved
Nicolai Kirke i Kjøbenhavn og erhvervede Magistergraden. 1544
tog han Bakkalavrgraden i Theologien. Da han uden Persons
Anseelse paatalte det lastefulde Levned, Admiral Theus Prytz førte,
blev denne ham saa fjendsk, at han maatte beklage for Kongen,
at han, «som det var mange vitterligt, daglig gik i Livsfare». Dette
var maaske en medbestemmende Grund for ham til 1546 at bytte
Embede med Sognepræsten ved Ribe Domkirke, Mag. Frands Berg
(II, 92). Dog antydes det ogsaa, at Borgerne i Ribe havde gjort
særlige Ofre for at faa deres Bysbarn L. N. til Præst. I Ribe
vandt han megen Yndest og Anseelse; men han blev der dog ikke
længe, da han valgtes til Biskop i Vendelbo Stift. Valget
stadfæstedes 2. Dec. 1553 af Kongen, der tillige bestemte, at den ny
Biskop skulde bo i Aalborg, der hidtil havde hørt til Viborg Stift.
I sin ny Virkekreds fik L. N. meget Arbejde med Ordningen af
kirkelige Forhold. Samtiden betegnede ham som en meget
aarvaagen Biskop, og det er kjendeligt, at Kong Christian III satte
Pris paa ham. Han døde imidlertid allerede 16. Nov. 1557. Med
sin Hustru, Marine (der senere ægtede Præsten Mads Ibsen i
Dronninglund), havde han flere Børn, deriblandt M. Niels Lauridsen
(Riber), der blev Professor (X, 142), og Latindigteren, Dr. med. Hans
Lauridsen Amerinus (I, 195).

Kirkehist. Saml. 3. R. III, 403 ff.

<i>H. F. Rørdam.</i>

</chapter><chapter name="Riber, Peder Hansen, d. 1591, s. Hansen (VII, 35).">

<b>Riber, Peder Hansen,</b> d. 1591, s. Hansen (VII, 35).

</chapter><chapter name="Riboldt, Wilken, 1661-1712(?), Portrætmaler">

<b>Riboldt, Wilken,</b> 1661-1712(?), Portrætmaler, var født i
Kjøbenhavn 1661 (døbt 13. Dec.) og var Søn af Hans R., rimeligvis
kongl. Herold og en forholdsvis ret velstaaende Husejer; Moderen
hed Susanne Andersdatter. Om hans Uddannelse til Maler vides
intet; men han hørte til de vel ansete i Datidens Kunstnerkreds,
i det han ikke alene malede Portrætter, men ogsaa store dekorative
Billeder for Hoffet i Tiden 1690-1711. Blandt disse kan nævnes
«Landgangen ved Rygen», bestemt til at udføres som Tapet til
Rosenborg Riddersal, «Adskillige Verdens Forfængeligheder», «Den
kongl. Familie til Bords» og lignende. Desuden malede han
«Kabinetsstykker», hvoriblandt vkan nævnes «En siddende Kriger» og «En 
Eremit», som tilhøre den kongl. Malerisamling (det førstnævnte er
det bedste), en «Magdalene» og en «Antonius», som bleve malede til
Kongen 1707, o. fl. Af Portrætter kjendes de af Adelsmændene Jørgen
og Christen Skeel og den tyske Hofpræst Mentzer. R. blev ogsaa
brugt til at restavrere ældre Malerier. Han var en af de 6
Kunstnere, der 1701 underskreve et Andragende til Kongen angaaende
et «Kunstnersocietet». Han blev gift 27. Sept. 1707 med Helvig
Andersdatter, der 1713 som Enke fik Tilladelse til Samfrændeskifte;
R. synes saaledes at være død o. 1712.

Weilbach, Nyt Konstnerlex.

<i>Ph. Weilbach.</i>

</chapter><chapter name="Ricard, Christian Frederik, f. 1830, Departementschef">

<b>Ricard, Christian Frederik,</b> f. 1830, Departementschef. R.,
Søn af Modehandler Aure R. og Cathrine f. Møller, er født i
Kjøbenhavn 7. Nov. 1830, blev Student 1848 fra Metropolitanskolen og
juridisk Kandidat 1853. Derefter manuducerede han til juridisk
Embedsexamen og arbejdede fra 1854 som Volontær i Justitsministeriet, 
hvor han 1856 avancerede til Kancellist, 1860 til Fuldmægtig,
1864 til Kontorchef og Departementssekretær og i 1865, da
Departementschefen C. P. G. Leuning blev Justitsminister, konstitueredes
i hans Sted. 29. Nov. 1866 udnævntes R. endelig til Departementschef 
i Justitsministeriet, hvilket Embede han siden den Tid
har beklædt, og sjælden have vel en Mands Evner og Tilbøjelighed
svaret bedre til det ham betroede Embede, end Tilfældet er her.
Med sin ualmindelige Arbejdskraft magtede R. endda gjennem et
ikke kort Tidsrum (1885-97) de hidtil under Justitsministeriets 2.
Departement henlagte Forretninger vedrørende Lens- og
Udskrivningsvæsenet. End videre har R. været Medlem af en Mængde
Kommissioner til Udarbejdelse af Lovforslag o. desl., saaledes af
Proceskommissionerne 1868 og 1892, Sø- og Handelslovgivningskommissionen 
af 1870 og Kommissionen til Tilvejebringelse af
ensartede Regler i de 3 nordiske Lande om Firmaer og Varemærker.
Som Justitsministeriets tilforordnede fungerer han som Formand for
Tilsynsraadet for Landbygningernes almindelige Brandforsikring og
som Medlem af Kontroludvalget for Kjøbstædernes almindelige
Brandforsikring. Han er Formand for Landmandsbankens Bankraad og
(siden 1888) Medlem af Direktionen for den Hielmstierne-Rosencroneske 
Stiftelse. 1877 udnævntes han til extraordinær Assessor i
Højesteret, 1891 erholdt han Storkorset af Danebrogsordenen. 1898
deltog han som teknisk delegeret for Danmark i Anarkistkonferencen 
i Rom. 

I Modsætning til saa mange praktiske Jurister har R. ved
Siden af sin ofte ret overvældende Embedsgjerning fundet Tid til
med varm Interesse at følge den theoretiske Retsvidenskabs
Udvikling og at lade denne komme hans Arbejde til gode. Han er
ikke direkte optraadt som Forfatter, men uddrog man af Lov- og
Ministerialtidende det fra ham hidrørende, vilde det vise sig at
repræsentere et betydningsfuldt juridisk Forfatterskab. Personlig
har R. gjennem sine rige Evner, sin strænge Pligtopfyldelse og
Kjærligheden til sin Gjerning haft betydelig Indflydelse paa mange
Jurister, som under hans Ledelse begyndte deres Statstjeneste i
«den røde Bygning».

1. Maj 1857 ægtede R. Cecilia Charlotte Louise Plum (d. 8.
Maj 1858), Datter af Sognepræst P. A. P. og Hustru, f. Heger;
23. Okt. 1865 Signe Sophie Vilhelmine Møller, Datter af
Sognepræst H. H. M. og Hustru, f. Janssen.

En Søn af R. er <i>Olfert Herman R.</i>, f. 2. April 1872, Student
fra Borgerdydskolen paa Christianshavn 1889, theologisk Kandidat
1895, der -- efter Studieophold i Udlandet -- har udfoldet en
energisk og betydningsfuld Virksomhed som Sekretær for
«Kristelig Forening for unge Mænd» og for Nordens kristelige
Studenterforbund.

Dagbladet 29. Nov. 1891.

<i>Jul. Lassen.</i>

</chapter><chapter name="Richardis (eller Rixa), Hertuginde af Slesvig, --1360--">

<b>Richardis</b> (eller Rixa), Hertuginde af Slesvig, --1360--, gift
med Hertug Valdemar V. R. var (ikke, som man har ment, en
Søster til Hertug Erik af Sachsen, men) en Datter af Grev Guncelin
af Schwerin og Tecklenburg (d. 1327). Naar hendes Giftermaal har
fundet Sted, vides ikke; i Aaret 1358 træder hun imidlertid som
Hertuginde frem paa en ejendommelig Maade. Hendes Mand var
da i Krig med Kong Valdemar Atterdag, og denne angreb Als,
hvor R. opholdt sig paa Sønderborg Slot. Hun forsvarede Borgen
godt, og da hun ikke kunde staa længer imod, traadte hun selv
ud af Slottets Port med sine Døtre og Jomfruer for at søge at
formilde Sejerherren. Valdemar lod sig virkelig bevæge til at lade
hende sidde i Fred paa Slottet under hele Krigen, mod at hun
lovede, at der ikke skulde ske ham nogen Skade fra Borgen. Hun
fødte sin Mand 2 Sønner, hvoraf den ene, Valdemar, døde før
Faderen, medens den anden, Henrik, 1364 fulgte ham paa
Hertugtronen. Henrik sluttede sig i sine sidste Aar nær til Kong
Valdemar, og hans Moder stillede sig paa samme Maade; hun gjorde 
endog i 1373 Kongen til sin Formynder og overdrog ham alt sit 
Enkeeje, Als og flere Herreder paa Fastlandet.  Siden nævnes hun 
ikke som levende; 1386 gav hendes Brodersøn Otto af Tecklenburg 
Hertug Erik af Sachsen (en Søn af R.s Søster Beate) Fuldmagt 
til paa hans og egne Vegne at kræve Arv efter R., som altsaa 
da var død.

Jahrbb. f. meklenburg. Gesch. XV, 39 ff.; XXXIV, 134 f.

<i>Kr. Erslev.</i>

</chapter><chapter name="Richardsen, Knud, d. 1621, s. Seeblad.">

<b>Richardsen, Knud,</b> d. 1621, s. Seeblad.

</chapter><chapter name="Richardt, Ernst Christian, 1831-92, Digter">

<b>Richardt, Ernst Christian,</b> 1831-92, Digter, var Søn af 
Varemægler Emanuel R. (f. 22. Jan. 1799 d. 12. Maj 1873) og Elisa 
Margretha f. Christensen (f. 11. Avg. 1791 d. 26. Febr. 1855).  25. 
Maj 1831 fødtes deres her omtalte Barn og arvede Faderens 
Paalidelighed, tørre Lune og musikalske Evne, medens han fra Moderen 
fik den stille, dybe, fromme Natur, men des værre ogsaa den 
legemlige Svaghed.  I et lykkeligt, meget religiøst Hjem voxede 
han op, tidlig interesseret for Theater- og Versekunst, men for 
Resten -- ligesom sin Søster og Broder -- tavs og artig. Efter 
først at have været undervist i en mindre Skole kom Chr. R. i sit 
7. Aar ind i den christianshavnske Borgerdydskole, hvis Lærere 
snart fremhævede hans gode Evne, stadige Flid og Opmærksomhed, 
samtidig med at hans Kammerater saa op til ham, fordi de 
nok kunde spore noget fremragende ved ham.  I sit 10.-11. Aar fik 
han Skarlagensfeber, og i sin Rekonvalescenstid skrev han da under 
sin Faders Tilsyn 2 lunerige Vaudeviller, i hvilke navnlig Sangene 
røbede Talent.  I 1842 blev M. Hammerich Skolens Bestyrer og 
fik snart Kig paa R., hvis Udvikling han ledede med kyndig Kjærlighed, 
hvorved denne Elevs Smag og Sans for Modersmaalet og 
Formen meget vaktes, ligesom han ogsaa under Hammerichs Vejledning 
fik Interesse for de latinske Digtere.  Snart var han Skolens 
Poet, og hans Kammerat P. Heise satte Musik til hans Viser; 
de to bleve Venner for Livet.

17 Aar gammel blev han Student i 1848.  Af udpræget religiøs 
Interesse gav han sig til at studere Theologi.  Ikke længe efter 
blev han Medlem af en Studenterklub «Oasen», hvor han med 
forskjellige senere fremragende Mænd samledes om at skrive 
Afhandlinger, holde Foredrag og dyrke ungdommelig Glæde, og i dette 
Øjemed skrev han flere Viser, som gave ham Anseelse blandt 
Kammeraterne.  Sin særlige Udvikling og Anerkjendelse fik han dog i 
Studenterforeningen.  Allerede i sit Rusaar digtede han Viser til Soldene, 
og det varede ikke længe, før han til «Nordisk Højtid» skrev
Sangen «Danmark», der aabner hans «Smaadigte» og bl. a. skaffede
ham Hostrups Venskab. I Efteraaret 1851 forfattede han som
Studenterkomedie Vaudevillen «Deklarationen»; nogen Plan hertil havde
han ikke forud lagt, saa det kneb med Slutningen, som Hostrup var
med til at lave, og i Maj 1852 opførte Studenterne den saa 3 Gange
paa Hoftheatret sammen med Plougs «Et Besøg», hver Gang med
Frederik VII som Tilskuer. 1861 blev den bragt frem paa det kongl.
Theater, hvor den har naaet o. 80 Opførelser. 1854 digtede han
sammen med Hostrup den uforgængelige Ruskantate, hvis arflden Del
skyldes R. 1852 var han bleven Senior, snart ogsaa ledende Senior,
og var 1858-64 Dirigent i Studentersangforeningen; han søgte at
sammensmelte disse 2 Foreninger, og saa vel i Tale som i Sang
ydede han meget væsentlige Bidrag til at højne Niveauet i dem
begge. Han deltog i Studentertogene 1851, 56, 69 og 75, og navnlig
paa de 2 sidste udførte han ærefuldt Hvervet som de danskes Digter
og Taler, som han da ogsaa her var disses Æresgjæst.

I sin Studentertid havde han undervist i sin gamle Skole og
tillige i Begyndelsen af Halvtredserne været Huslærer for Alfred
Hages Børn. 1857 tog han endelig den theologiske Embedsexamen,
men med et tarveligt Resultat; selv mente han -- og vistnok med
rette --, at Udfaldet ikke var noget korrekt Udtryk for hans
Modenhed; men han indrømmede tillige, at hans theologiske Viden
havde mange Huller. Flere Aar igjennem levede han nu af at
informere.

Ved Juletid 1860 debuterede han i Litteraturen med «Smaadigte», 
der strax gav ham Rang i de ægte Poeters Række. Snart
fik han det Anckerske Rejselegat (1. Gang, det blev uddelt), og
da tillige «Deklarationen» skaffede ham god Indtægt fra det kongl.
Theater, kunde han trøstig give sig paa Vej mod Syd. Ned ad
Rhinen drog han til Schweits og Italien; Vinteren 1861-62
tilbragte han i Rom. «Hjemve efter Jordans Vover, Zions Høj og
Bethlehem» drev ham til Palæstina, hvor han drog om i 1 1/2
Maaned, hvilket Ophold han har skildret i sin Bog «Det hellige Land,
Dagbog og Digte» (1870). Over Smyrna, Konstantinopel, Athen,
Venedig og Tyrol vendte han efter 13 Maaneders Fraværelse
tilbage til Danmark. Saa kom vor sørgelige Krig, og han var da
den, der fyldigst og inderligst formaaede at give vort Folks Smerte
Udtryk i Sang og tillige opmande og trøste. I «Ny ere Digte»,
der udkom til Julen 1864, findes der 2 store Afsnit: «Fra Rejsen» 
og «Et Aar», som ere det poetiske Resultat af hans Oplevelser
paa Udlandsfærden og i Krigstiden.

17. Nov. 1865 holdt han Bryllup med Martin Hammerichs
ældste Datter, Marie Koés H. (f. 31. Okt. 1842). I 1865-66 var
han Musik- og Theateranmelder ved «Dagbladet». Tilfældige
Forhold i Forbindelse med en oprigtig Lyst til efter Evne at virke
med til Danmarks folkelige Gjenoprejsning bragte ham i 1866 til
at modtage Pladsen som Forstander for den da oprettede Michael
Gjøes Folkehøjskole paa Sletten mellem Taastrup og Kjøge. Om
sin Opfattelse af Folkehøjskolens Opgave holdt R. under
Studentermødet i Christiania 1869 et med stærkt Bifald hilst, interessant
Foredrag, som er aftrykt i Beretningen om Mødet (S. 85 ff.). I Praxis
var han ikke egentlig skikket til at være Folkehøjskolelærer eller
Leder. Hans Foredrag, som vare iklædte en jævn, ligefrem Form,
havde Dybde, Fantasi og Personlighed, de grebe de mere udviklede,
men gik mange, som vare tilbage, forbi. Over for de prosaiske
Elementer af Arbejdets Stof mærkede man, at hans Interesse ikke
fuldt var tilstede, og at han derfor hurtig blev træt. Elevantallet
formindskedes snart saa betydelig, at der maatte ske en
Forandring; Højskolen blev omdannet til Landbrugsskole, og R. forlod
den i Sommeren 1871.

Han vilde nu gjerne have levet som Forfatter; men paa den
anden Side var han -- efter sine egne Udtalelser -- ved sine
Foredrag paa Folkehøjskolen og ved sine personlige Forbindelser
med Landbefolkningen langt mere, end han før havde tænkt sig,
kommen ind paa Tanken om at blive Præst. Flere Gange havde
han i denne Periode prædiket, og i den Digtsamling, han under
sin Højskolevirksomhed havde udgivet, nemlig «Texter og Toner»
(1868), sporedes der et indre kristeligt Livs Væxt. Da han i 1870
udarbejdede sin Bog om det hellige Land, fik de mange deri
forekommende Digte den Betydning for ham, at han kom til Klarhed
over, at hans Digtervirksomhed, langt fra at hemme eller
modarbejde, snarere vilde kunne ægge og udfylde en præstelig
Gjerning for ham, blot at denne ikke blev for omfangsrig. Tillige
modnedes i ham Frygten for, at han ikke ved litterær Virksomhed
skulde kunne skaffe sig det daglige Udkomme, og det saa meget
mere, som Kultusministeriet paa denne Tid nægtede ham i aarlig
Understøttelse 800 Kr., som han søgte om. Han bestemte sig da
til at give sig ind paa kirkelig Virksomhed. Et Aar igjennem
forberedte han sig dertil under et Ophold hos sin Hustrus Onkel 
Pastor Dorph i Øster Egesborg ved Vordingborg. 2. Sept. 1872
udnævntes han til Kapellan pro loco i Store Heddinge (under Egede
Glahn). Her fra forflyttedes han i Okt. 1876 som Sognepræst til
Ørsted ved Aarup i Vestfyn og udnævntes endelig i Okt. 1886 til
Præst ved Vemmetofte Kloster, hvor han blev til sin Dødsdag.

R. var en alvorlig, sanddru, kjærlig og samvittighedsfuld Præst,
der selv mere og mere troede paa sit Kald til denne Gjerning.
Men her som i sin Højskolevirksomhed formaaede han ikke ret at
tale til Bønder; han var for kort i Udtrykket, for knap i Formen.
Enfold, Jævnhed og Inderlighed vare hans Karaktermærker som
Prædikant; «Digteren» gjorde sig ikke gjældende -- en «æsthetisk»
Prædiken var ham en Gru --, men desto mere den dybe Grebethed
af Guds Ord, og i den Grad prædikede han for sin egen Person,
at det tit var, som om han glemte, han havde Tilhørere. Han
var over for den enkelte en erfaren Trøster og en følsom Deltager
i Sorg og Glæde. Med stor Samvittighedsfuldhed drev han
kirkelige og kristelige Studier. Der er kun trykt én Prædiken af ham,
nemlig «Skattens Mønt» (i «Kristelig Kalender» 1877).

Omtrent hvert Aar blev R.s Præsteliv afbrudt af en Sommerrejse 
til Norge, Schweits eller Tyrol. Fra tidlig Tid af havde hans
Helbred ikke været stærkt, og aldrig ventede han at blive gammel.
Den Svimmelhed, han ofte led af, bedredes meget i Bjærgluft, og
han nød ret Rejselivet. I Foraaret 1891 mærkede han den
Sygdom, der skulde lægge ham i Graven; det følgende Foraar
indlagdes han til en Nyreoperation paa Kjøbenhavns Kommunehospital
og var da Døden nær; men der indtraadte en Bedring. Et stærkt
Tilbagefald i Slutningen af Aaret endte med hans Død 18. Dec. 1892.

Foruden de alt nævnte Bøger har R. forfattet og udgivet
Digtsamlingerne «Billeder og Sange» (1874), «Halvhundrede Digte» (1878),
«Billedtexter» (1879), «Kantater og Digte» (1880), «Vaar og Høst»
(1884) og «Blandede Digte» (1891). For P. Heise skrev han «Drot
og Marsk», tragisk Sangdrama i 4 Akter (opført 1. Gang paa det
kongl. Theater 25. Sept. 1878 og senere o. 50 Gange; udg. 1878).
Alle disse Værker ere udkomne i forbavsende mange Oplag. End
videre har han skrevet «Fra Kysthospitalet paa Refsnæs» (illustreret,
1887), «Vort Land, et geografisk Digt» (illustreret, 1889) og
«Fadervor» (Digte med Tegninger, 1891). Sammen med sin Ven G. Rode
har han udgivet «Fortællinger og Vers for store og smaa» (1866)
og «En Billedbog, Fortællinger og Vers» (1868). Han har samlet
«Vintergrønt, danske, norske og svenske Fortællinger og Digte» 
(1866), «Fra danske Forfattere» (1867) og «Danske og norske
Romancer og Digte» (1882). Ogsaa nogle Oversættelser har han leveret,
saaledes ypperlig versificerede af Lenaus «Savonarola» (1876) og
Wallins «Dødens Engel» (1889). Efter hans Død udgaves hans
«Samlede Digte» i 3 Bind (1895).

R. begyndte med at være Studenternes poetiske Tolk og endte
med at være hele Folkets. Hans Digterskalas Omfang naaede fra
den kraftige, ægtefødte Pathos til det pudsigste skjælmske Lune,
fra det dybtfølte kristelige til Soldets legende Spil. Det
oprindelige træder os strax imøde fra hans runde, malmfulde og dog bløde
Rhytmer som fra hans fuldttonende, udprægede Rim, der begge ere
saa yderst musikalske. Aldrig er han søgt eller uskjøn, ofte ny
og slaaende i sine vel overvejede Udtryk, og han har en særegen
Evne til at træffe den ægte danske Ordlyd. Altid er han fuldt ud
Kunstner med samvittighedsfuld Opmærksomhed for Detailler som
for Helhed. Det dramatiske ligger ikke for ham; han er egentlig
udelukkende Lyriker. Hans Lyrik har ingen Lidenskab -- han er
saaledes ikke Erotiker. Han er ægte dansk: han skyr storartede
Effekter og højstemte Udbrud, ynder ikke stærke personlige
Udtalelser og ejer baade Humor og Vemod. Hans dybe musikalske
Sans gav ham en særlig Evne til Kantaten og til med fin Takt at
skrive Texter for Komponister. Han løftede Lejlighedspoesien op
i en højere Sfære og blev i usædvanlig Grad benyttet paa dette
Omraade, uden dog nogen Sinde at blive banal. Hans mandige,
modne Personlighed, der var saa sand og kærlig, saa ethisk,
naturlig og lunerig, havde fuld Avtoritet blandt alle hans
Landsmænd. Paa hans Lyre kunde der skrives: «Strængen er af Guld».

Sjællands Bispearkivs Vita-Bog. 
G. Brandes, Æsthetiske Studier.
Kirkebladet 1893. 
A. Sørensen, Studentersangforeningen 1839-89. 
Lund, Studenterforeningens Hist. 
Illustr. Tid. 1876, Nr. 884 ff.; 1893, Nr. 14. 

<i>Nic. Bøgh.</i>

</chapter><chapter name="Richardt, Joachim Ferdinand, 1819-95, Landskabsmaler">
<b>
Richardt, Joachim Ferdinand,</b> 1819-95, Landskabsmaler.
Ferd. R. var Søn af Forpagter Johan Joachim R. og Johanne
Frederikke f. Bohse og blev født paa Brede 10. April 1819. Han
blev først sat i Tømmerlære, men gik snart over til at blive Maler,
gjennemgik Kunstakademiet og vandt dets Sølvmedailler. Om han
endog har malet en Del egentlige Landskaber, bl. a. fra Amerika,
var han dog mere en øvet Prospektmaler, i det største Delen af
hans Billeder var Portrætter af Slotte og Herregaarde, sædvanligvis
med deres landlige Omgivelser, og ikke udførte med det Blik for 
Bygningsværkets Enkeltheder, som man vilde kræve af en Arkitekturmaler. 
Den Lethed og Sikkerhed, hvormed han gjengav Ligheden,
gjorde dog disse Arbejder yndede, og Kong Frederik VII kjøbte
en Del af dem. Mest Adkomst til at mindes har han dog for den
store Række tegnede Prospekter af danske og Skaanske Herregaarde,
som bleve lithograferede af Nordahl Grove og udgivne, hine i 20
Bind med Text af T. A. Becker og C. E. Secher (1852-68), disse
i 6 Bind med Text af G. Ljunggren (1852-63).

Efter en længere Udflugt til Amerika vendte han tilbage til
Kjøbenhavn og ægtede 18. Jan. 1862 Sophie Schneider, f. Linnemann
(f. 1831 d. 1888), Datter af Proprietær Johan Henrik L. og Madsine
Johanne f. Buch. Han rejste et Aars Tid til Italien, var atter nogle
Aar i Kjøbenhavn og drog derpaa 1873 til Nordamerika, hvor han
var bosat i St. Francisco og senere i Oakland og døde 29. Okt.
1895. Han var baade der og tidligere i Kjøbenhavn en søgt
Tegnelærer.

Weilbach, Nyt Kunstnerlex.

<i>Ph. Weilbach.</i>

</chapter><chapter name="Richiza, 1106-- , dansk, senere svensk, Dronning">

<b>Richiza,</b> 1106-- , dansk, senere svensk, Dronning, ogsaa kaldet
Sventoslawa, skal være født 12. April 1106 og var Datter af den
krigerske polske Hertug Boleslav III Krzywousty (d. 1138) og dennes
1. Hustru, den russiske Prinsesse Zbyslawa. Boleslav forenede sig
med Kong Niels af Danmark imod Fyrst Vartislav af Pommern,
og Forbundet stadfæstedes ved Trolovelse mellem R. og Niels' Søn
Magnus (XI, 45). Brylluppet stod med Pomp og Pragt i Ribe (o.
1127). I Ægteskabet med Magnus fødte R. Sønnen Knud, den
senere Konge, vistnok ogsaa Sønnen Niels og en Datter. Da Kong
Niels under Kampen med Erik Emune gjorde Magnus til Medkonge,
var R. for saa vidt dansk Dronning; men snart blev Magnus fældet
ved Fodevig (1134), og R. maa dernæst være draget tilbage til
Polen. Senere ægtede hun en russisk Fyrste, vistnok Volodar
Gljebowitsch, Herre til Gorodek og Minsk (efter andre Vladimir
af Halicz). I dette Ægteskab fødte R. Datteren Sophie. Men da
hendes Søn af første Ægteskab, Knud, optraadte med Krav paa
Danmarks Krone (1146), har hun indfundet sig for at staa ved hans
Side. Snart drog hun dog til Sverige som Sverker I's Hustru,
skjønt hendes russiske Ægtefælle endna levede. Med Sverker fik
hun Sønnen Boleslav (Burisleif), der senere optraadte imod den
svenske Konge Knud Eriksen; efter en gammel Beretning faldt han
i Kampen, men muligvis kan han være undkommen til Danmark. 
Han skulde i saa Fald være Folkevisens ulykkelige «Buris», og
«Liden Kirsten» maatte da være hans Halvbroders, Kong Carl
Sverkersens, Enke Christine, Datter af Stig Hvide (VIII, 195) og
Søsterdatter af Valdemar I. Sverkers Søn Sune Syk har. maaske
ogsaa haft R. til Moder. I Sverige modtog R. sin Søn Knud, da
han maatte flygte fra Danmark (1150), og senere, da han var
Samkonge med Valdemar. Snart efter blev Sverker myrdet (1156), og
R. synes at have overlevet ham. Formodentlig har hun atter taget
Ophold i Danmark, hvor hun da ogsaa har oplevet, at hendes Søn
Knud blev myrdet, men tillige, at hendes Datter Sophie ægtede
Valdemar I; noget bestemt ved man imidlertid ikke om hendes
senere Dage.

Saxo, ed. Müller. 
Antiquités Russes I, 483 f. 
Aarh. f. nord. Oldkynd. 1897, S. 337 f.                                                                        

<i>Hans Olrik.</i>

</chapter><chapter name="Richiza, Dronning af Sverige, --1220">

<b>Richiza,</b> Dronning af Sverige, --1220, Datter af Valdemar I
og Sophie, blev 1210 gift med den svenske Konge Erik Knudsen,
der s. A. havde vundet Riget ved Kong Sverker II's Fald. Kong
Erik døde allerede 1216, og R. drog da til Danmark; hun døde
8. Maj 1220 og ligger begravet i Ringsted Kirke. Foruden den
efter Faderens Død fødte Søn Erik, der blev Konge i Sverige 1222,
havde hun 3 Døtre, af hvilke Ingeborg ægtede Birger Jarl af
Folkungeætten og blev Moder til Kongerne Valdemar og Magnus
Ladelaas.

<i>Johannes C. H. R. Steenstrup.</i>

</chapter><chapter name="Richiza (eller Rixa), Fyrstinde af Werle, --o.1308">

<b>Richiza</b> (eller Rixa), Fyrstinde af Werle, --o.1308, Datter
af Erik Glipping i hans Ægteskab med Agnes af Brandenborg. R.
blev tidlig bestemt til Brud for Fyrst Nicolaus af Werle, fordi man
derved kunde faa ordnet nogle Arvekrav paa Gods, som han i
Forening med de brandenborgske Markgrever havde i Danmark;
allerede som Barn sendtes hun over til Meklenborg for her at
opdrages i Klosteret Doberan, hvortil hun stod i nært Forhold gjennem
sin Farmoder, Dronning Margrethe (XI, 115), og 1291 erhvervedes
Pavens Dispensation til Giftermaalet. Dette har vel fundet Sted
kort efter, men om R.s senere Liv vides intet. I Okt. 1308 stiftede
hendes Mand Sjælemesser for hende i Güstrow, og lige forud er
hun rimeligvis død. R. havde i sit Ægteskab en Søn, Johan, og
en Datter, Sophie. Dennes Morbroder Erik Menved fik i 1310
den unge Fyrstinde trolovet med den svenske Hertug Erik Magnussen, 
men denne brød kort efter Forholdet for i Stedet at ægte den
norske Kongedatter Ingeborg. Sophie, som allerede var ført til 
Sverige, blev sendt hjem igjen, og Erik maatte erklære, at Bruddet
ikke hidrørte fra nogen for hende uhæderlig Grund, ligesom han
maatte bøde en anselig Sum Penge. Kort efter ægtede hun Grev
Gerhard af Holsten (V, 597), og gjennem denne Datter blev R.
Stammoder for det oldenborgske Kongehus.

<i>Kr. Erslev.</i>

</chapter><chapter name="Richter, Albert, 1837-99, Oversætter">

<b>Richter, Albert,</b> 1837-99, Oversætter, var Søn af Tømmermand 
ved Holmen J. A. R. og født i Kjøbenhavn 16. April 1837.
Da hans Forældre døde tidlig, opdroges han hos sin Morbroder,
til han, 16 Aar gammel, kom i Boghandlerlære hos H. C. Bakke
i Kjøbenhavn. I dennes Forretning virkede han bestandig, og han
var efter Bakkes Død dens Leder, indtil han 4. Marts 1899 afgik
ved Døden efter længere Tids Svagelighed. Han var en stille og
tilbageholden, men nobel og elskværdig Natur, som besad mange
aandelige Interesser. Skjønt R. saa godt som aldrig havde været
uden for vor Hovedstad, erhvervede han sig som Avtodidakt gode
Kundskaber i fremmede Sprog, navnlig Spansk; af disse og et ikke
ubetydeligt poetisk Talent fremgik de fortjenstfulde Oversættelser
af ældre spansk Skjønlitteratur, som han udgav i Aarene 1878-89,
til Dels med Kultusministeriets Understøttelse. Det er 8 Dramer af
Calderón, 1 af Tirso de Molina, 1 af J. de Alarcón og 1 af Rojas,
end videre et Udvalg af spanske Folkeromancer, med Titelen
«Romancero». Desuden har han i Tidsskrifter meddelt nogle
Fordanskninger af ældre og nyere Lyrik, spansk, fransk og tysk. Ved
Calderón-Jubilæet 1881 hædredes han med en spansk Medaille for sin
Oversættervirksomhed. Han var ugift.

Nord. Boghandlertid. 10. Marts 1899.
Illustr. Tid. 26. Marts 1899.

<i>E. Gigas.</i>

</chapter><chapter name="Richter, Vilhelm, f. 1840, Personalhistoriker">

<b>Richter, Vilhelm,</b> f. 1840, Personalhistoriker. R. er født i 
Kjøbenhavn 4. Maj 1840, men fra sit 8.-16. Aar opdraget i
Danzig, hvor Faderen, Vilhelm Jacobsen R. (d. 1864), der var
Skibsbyggerformand, i en Aarrække bestyrede et Etablissement for
Tilhugning af Tømmer for den danske Marine; Moderens Navn var
Louise f. Richter. Efter i 1859 at være bleven Student og 1865
at have taget juridisk Embedsexamen var R. fra 1868 Sagførerfuldmægtig, 
indtil han 1872 fik Bestalling som Overretssagfører; 1869-75 
var han tillige Assistent i Indenrigsministeriet og 1884-94
Forstander for det Harboeske Enkefruekloster. 1871 udgav. R.
«Juridisk Stat», som senere er udkommen i flere Udgaver; end videre
har han udgivet «Den danske Søetat 1801-90» (1894) og «Den 
danske Landmilitæretat 1801-94» (I-II, 1896-97). R. blev 1872
gift med Augusta Pagh (f. 1849 d. 1886), Datter af Justitsraad L. N. P.

<i>C. E. A. Schøller.</i>

</chapter><chapter name="Ricolf, d. 1162, s. Rikulf.">

<b>Ricolf,</b> d. 1162, s. Rikulf.

</chapter><chapter name="Riegels, Hans Christian, 1793-1861, Officer, Skovdyrker">

<b>Riegels, Hans Christian,</b> 1793-1861, Officer, Skovdyrker,
blev født 7. Febr. 1793 i Nordborg paa Als, hvor Faderen,
Justitsraad Hans R., en Broder til nedennævnte N. D. R., var Husfoged;
Moderens Navn var Henriette Augusta f. Drescher. H. C. R.
betraadte først den militære Løbebane, blev Sekondlieutenant i
Infanteriet 1808, Premierlieutenant 1810, Stabskapitajn 1822,
Kompagnichef 1829, Land- og Søkrigskommissær 1835; 1828 fik han Karakter
af Generalkrigskommissær, og fra 1. Jan. 1845 blev han entlediget
med Vartpenge som Land- og Søkrigskommissær. 1839 kjøbte R.
Snoghøj, hvor han s. A. blev Postmester og Transportforvalter, og
hvorfra han udfoldede en omfattende Virksomhed til Træplantningens 
og Havedyrkningens Fremme, samtidig med at han skrev om
Skolevæsen og Folkeoplysning. 1843 stiftede han «Haveselskabet
for Jylland, Fyn og Hertugdømmet Slesvig». I den følgende Tid
haabede han ved Christian VIII's Hjælp at komme i Spidsen for
Beplantningen af Jyllands Heder og Klitter, men i Marts 1848
udnævntes han til Kammerherre og Kommandant paa Als, kort efter
til Oberst og Civilgouvernør over Øen. 1850 fratraadte han denne
Stilling; 1852 repræsenterede han Ribe Amts 4. Kreds i Folketinget.
Samtidig gjorde han for Statens Regning Forsøg med Træplantning
i Heder og, fra 1853, i Klitter, og da sidstnævnte Virksomhed ved
Lov af 29. Dec. 1857 blev udvidet, kom han i Spidsen for den;
Aaret forud var han udnævnt til Kommandør af Danebrog. R.
døde imidlertid allerede 9. Jan. 1861 paa Snoghøj og naaede
saaledes kun at indlede den nyere Tids omfattende Klitplantning.
Hans Arbejde bedømmes højst forskjellig; sikkert er det, at han
var en dygtig Planteskoledyrker, og at han ved sin livlige
Agitation vakte Interesse i vide Kredse for Plantning i Klitter og paa
andre øde Jorder, ligesom der kan anføres meget til Undskyldning
for, at en stor Del af hans, ganske vist ofte noget besynderlige,
Forsøg mislykkedes. R. ægtede 10. Dec. 1824 Frederiche
Christiane v. Heinen (f. 26. Febr. 1803 d. 28. Nov. 1887), en Datter af
Kammerherre A. C. v. H. til Hollufgaard og Fravgdegaard.

Erslew, Forf. Lex. 
A. Oppermann, Bidrag t. d. danske Skovbrugs Hist. 1786-1886. 
Tidsskr. f. Skovbrug XII.

<i>A. Oppermann.</i> 
</chapter>
<chapter name="Riegels, Niels Ditlev, 1755-1802, Historiker og Litterat">

<b>Riegels, Niels Ditlev,</b> 1755-1802, Historiker og Litterat, 
var født paa Søllestedgaard paa Laaland, og han var Søn af
Justitsraad, Landsdommer Hans R. (&#596;: Riegelsen) (d. 1770) og Bodil
Birgitte f. Flindt (d. 1767). Efter at han var bleven Student 1771,
begyndte han at studere Theologi, især Kirkehistorie, og han udgav
nogle mindre Arbejder i denne Retning; men han blev kjed deraf,
rejste udenlands og opholdt sig ved flere Universiteter, saaledes
baade ved det i Gøttingen og det i Kiel, hvor han kom i en
nærmere Forbindelse med en fra ham for øvrigt meget forskjellig
Personlighed, Prokansleren J. A. Cramer. Han vendte tilbage til
Kjøbenhavn 1779, og 2 Aar derefter blev han ansat som
Pagehovmester hos Dronning Juliane Marie. Trods den Uvilje, som han
siger at han havde fattet for det theologiske Studium, følte han
dog Lyst til at udgive et stort kirkehistorisk Arbejde, og i Tiden
fra 1781-86 fik han udgivet 3 Bind, der dog ikke naaede længere
end fra den kristne Kirkes Begyndelse til den arianske Strids
Afslutning. Under dette Arbejde havde han søgt at nærme sig til
Guldberg, som synes at have fattet Interesse for hans Plan; men han
valgte dog snart at slutte sig til dem, der paa denne Tid arbejdede
paa at styrte det Guldbergske Ministerium for at stille den unge
Kronprins i Spidsen for Staten; han virkede bl. a. til igjennem
Cramer i Kiel at faa en Brevvexling i Stand imellem Kronprinsen
og Bernstorff. Men naar han aabenbart havde haabet ved at
deltage heri at bane sig Vejen til stor Indflydelse for sig selv, blev
han skuffet, thi de andre Deltagere i Planen havde Mistillid til
ham og følte sig frastødte ved hans lidet tiltalende Personlighed.
Intet Avancement faldt derfor i hans Lod, da Kronprinsen kom til
Magten 14. April 1784; men han opnaaede dog, hvad der maatte
synes at være en ikke ringe Fordel, at faa en aarlig Pension
paa 1200 Rdl. Skjønt dette ingenlunde kunde kaldes en daarlig
Betaling for, hvad han havde udrettet til Gavn for Kronprinsen,
og uagtet det i hin Tid fra flere Sider blev kritiseret som en
urimelig Begunstigelse af ham, mente han dog selv, at han var
bleven skammelig tilsidesat, og han glemte det aldrig. I den
følgende Tid levede han mest paa en Gaard, som han ejede i
Landsbyen Højet paa Falster, optagen af en omfattende Skribentvirksomhed. 
I Slutningen af sit Liv styrede han et af ham selv grundet
«Læreinstitut» i Sorø, ved hvilket han bl. a. holdt offentlige
Foredrag over historiske og naturhistoriske Æmner. Under et Besøg i
Gunslev Præstegaard paa Falster -- vistnok for at se til Arbejder 
ved Skovby Nor, som han havde væsentlig Andel i -- døde han
af et apoplektisk Anfald 24. Avg. 1802.

Hans Forfattergjerning var af meget forskjellig Slags. Han
skrev saaledes baade et saakaldet «Forsøg til Kirurgiens Historie»
(s. ndfr.) og, hvad der maa nævnes som hans vigtigste Arbejder,
udførlige Skildringer af den danske Historie, nemlig Christian V's
Historie (1792), Frederik IV's Historie i 2 Bind (1795) samt «Smaa
historiske Skrifter» i 3 Bind (1796-98). Af dette sidste Skrift
drejer næsten hele 3. Del sig om Christian VI; i i. Del findes et
«Skilderi» af Christian II, et lille «Maleri» af Christian IV og et
Par «Skilderier» af Dronningerne Sophie Amalie og Charlotte
Amalie. Det øvrige af disse 3 Bind behandler den almindelige Historie.
Hertil kom mindre Skrifter vedrørende Dyrlægevidenskab og flere
Grene af Naturhistorien (s. ndfr.) samt en stor Mængde Afhandlinger 
og Flyveskrifter med Hensyn til forskjellige Forhold i Kirke,
Stat og Samfund, sædvanlig af udpræget polemisk Farve. Heriblandt
kan fremhæves det Maanedskrift, han i Aarene 1788-90 udgav under
Navn af «Kjøbenhavns Skilderi».

R. var aabenbart en Mand med Begavelse; han havde et skarpt
Blik til at iagttage alskens Forhold i Samfundet, han havde Sans
for Fremskridt, og man kan ikke frakjende ham Følelse for de
lidende i Samfundet. Som man her mærker Paavirkning af det
filanthropiske i Tiden, saaledes var han paa mange Maader stærkt greben
af, hvad der den Gang var oppe. Da der utvivlsomt var meget, der
trængte til kritisk at belyses, for at de nødvendige Forandringer
kunde finde Sted, vilde en Mand med hans Evner kunne have
gjort god Nytte; men ulykkeligvis havde han som Personlighed
alvorlige Skyggesider. Han var en underlig misfornøjet, bidsk Natur,
der havde en utrolig Forkjærlighed for kun at se, hvad der ikke
duede, og for at se det slette i meget forstørret Maalestok. Naar
man undtager nogle ganske faa Mennesker, saa han sig arrig paa
næsten alle, som han paa en eller anden Maade kom i Berøring med.

Det er en Selvfølge, at en Mand med hans Aandsretning og
hans Temperament blev stærkt greben af den franske Revolution.
Han stolede paa, at der vilde komme herlige Virkninger af «den
franske Nations for den selv farlige, men for Menneskeheden
heldige Gjæring»; han saa i Aanden, hvorledes «dens Lærdomme i
Fremtiden ville ophøje sig langt over gothisk Adelsaand, hierarkiske
Voldsmænd og da holde disse lænkede til deres Triumfvogn, naar 
de uforstyrrede drage om fra Hytte til Byen og udbrede varig
Lyksalighed». Mange her hjemme forstode den Gang at forene
Begejstring for den franske Revolution med Ærefrygt for den
dansk-norske Enevælde, særlig som den traadte frem i Tiden efter
1784. Men dette var R. langt fra. Han var vistnok i og for
sig ikke en afgjort Fjende af Monarkiet; derimod var Aristokrati
det, han hadede mest af alt, og han kunde derfor godt finde sig
i et Kongedømme, der gjennemførte Stræng Lighed -- helst med
nogen Uvilje imod Adelen --, og som tillige havde Lyst til
Reformer, med andre Ord den oplyste Enevælde. Men helst saa han
dog denne Enevælde paa visse Maader noget indskrænket, ikke
alene ved Pressefrihed, men ogsaa ved at have den Pligt at
aflægge offentligt Regnskab, og dette førte ham da konsekvent til
at ønske en Rigsstænderforsamling, for hvilken Regeringen skulde
aflægge sit Regnskab. Bortset herfra vare for øvrigt R.s politiske
Meninger ligesom næsten alle deres her hjemme, hvem Revolutionen
satte i Bevægelse, meget uklare.

Med det Syn, som han altsaa havde paa Kongemagtens
Opgaver, brød han saa godt som ganske Staven over den, saaledes
som den var optraadt i Historien. Naar man undtager nogle faa
udmærkede Regenter, mente han, at, hvad en monarkisk Stat gav
Billedet af, var en Fyrste, der var forfalden til Udsvævelser og
desuden en Bold for rænkefulde Hofmænd og egennyttige Ministre,
af Stormænd, som udsugede eller lode sig bestikke, af en
Embedsstand, der var lutter Slendrian og kun tænkte paa at berige sig
selv, af Proprietærer og Præster, der kappedes om at flaa
Menigmand, og saa de ynkelige Faar, der klippedes eller flaaedes. Alt
dette mente han at finde i sin Samtid her hjemme. Han kunde
erkjende med Tak, at der var givet Trykkefrihed, men det var i
Grunden det eneste, han fandt fortjente Paaskjønnelse. I sin
Bitterhed over ikke at være kommen til Vejrs hadede han de
styrende; men ligesom han fandt alt slet, hvad der kom fra den Kant,
saaledes var han tilbøjelig til i Embedsførelsen fortrinsvis at se
Uduelighed og Uredelighed. Ingen skulde, naar han læste hans
Skrifter, ane, at man var i en betydningsfuld Reformperiode. Det
er, som om der aldeles intet skete, men alt var nedsunket i
Sløvhed. Og ganske med samme Bitterhed vendte han sig baade imod
forskjellige Personligheder, som han paa det løseste Grundlag
overvældede med Grovheder, og ikke mindre imod hele Institutioner.
Han kunde tale om, at han vilde fremme Gudsfrygt og Religion, 
og for saa vidt kan man sige, at der var noget religiøst hos ham;
men den bestaaende Kirke var ham en Modbydelighed. Det var
kun Katekismuspjat og Præstevaas, der kom fra den Side,
samtidig med at Præsterne fedede sig paa Menighedernes Bekostning.
Omtrent lige saa modbydelige vare Lægerne ham, ogsaa de
«glinsede af Fedme», medens de plukkede deres Patienter. Og nu
Universitetet, ja dér var der kun Søvn og Uduelighed. I sin Lidenskab
gik han endog saa at sige løs paa hele Folket, som han kaldte en
Skrællingeafkom af Rangsyge og Brændevinsdrik.

Visselig kunde der være noget berettiget ved hans Angreb,
og det var med god Grund, at han krævede Offentlighed ved Statens 
saa vel som ved forskjellige Stifteisers Regnskaber, ikke mindre
end naar han vilde have et omhyggeligere og humanere Tilsyn ved
Pesthus og Waisenhus; men alt det berettigede drukner i de rent
ud taabelige Overdrivelser og i det ubehagelige Indtryk af
Bidskhed, for ikke at sige ligefrem Ondskabsfuldhed, og af Mangel paa
Retfærdighedsfølelse, som han gjør. I det han, opfyldt af sin
Lidenskab, lader Pennen løbe, taber han ogsaa med Hensyn til sin Stil
al Selvkritik og bliver i en Grad vidtløftig og sjusket, saa at det
jævnlig kan være ligefrem utaaleligt at læse ham. Hvad her er
anført om ham, gaar ogsaa stærkt igjennem hans Historieskrivning.
Han benytter enhver mulig eller umulig Lejlighed til at komme
med sine vante Deklamationer og til at rase imod Fyrstemagt, Adel,
Kirke og Embedsmænd osv. Skjønt han kan fremsætte træffende
Bemærkninger, er dette forsvindende i Sammenligning med hans
Mangel paa Evne eller Lyst til alvorlig at sætte sig ind i tidligere
Tider og forstaa dem; hans Domme om Fortidens Personer ere
tit dikterede af den besynderligste forudfattede Mening, og naar
hertil kommer stor Upaalidelighed i, hvad han anfører som
Kjendsgjerninger, og hans sædvanlig ubehagelige Stil, er det klart, at han
trods sin utvivlsomme Begavelse staar alt andet end højt som
Historieskriver.

R. var gift med Oda Sophie Henriette f. Wagner, der overlevede 
ham. Deres eneste Barn, en Søn, døde ung, før Faderen.

Nyerup, Lit. Lex.

<i>E. Holm.</i>

-- I sin spredte Berøring med <i>Lægevidenskaben</i> har N. D.
Riegels gjort sig særlig bemærket ved 2 medico-historiske Skrifter:
«Forsøg til Kirurgiens Historie» (1786) og det omfattende, med en
vis monumental Udstyrelse og en pompøs Tilegnelse til Cathrine II, 
Joseph II, Frederik Vilhelm II og den danske Kronprins Frederik
forsynede Skrift «De fatis faustis et infaustis chirurgiæ commentatio
historica» (1787). Positive Oplysninger om Fagets historiske
Udviklingsgang i videnskabelig-teknisk Henseende give disse Skrifter
aldeles ikke. De dvæle næsten udelukkende ved Kirurgiens bestandige
Kampstilling til den lærde Medicin og vise overensstemmende med
Forfatterens bekjendte Grundtendens en lige saa overstrømmende
Sympathi for den første som polemisk Sindelag mod den sidste,,
der væsentlig falder sammen med Universitetsmedicinen. Skrifterne
bære overhovedet helt igjennem Præg af R.s litterære Maner, med
hans grænseløse Svada og urolige Fremstilling, men give i øvrigt,
navnlig ved aftrykte Aktstykker, adskillige Oplysninger af Værd
angaaende baade den danske og den udenlandske Kirurgis Vilkaar
til forskjellige Tider.

<i>Jul. Petersen.</i>

-- Som <i>Zoolog</i> har N. D. Riegels ikke indlagt sig synderlig
Fortjeneste af Videnskaben. Hans naturlige Begavelse, hans
virkelige Interesse for Zoologien og specielt for Anatomien vare blandede
med en vis overfladisk Behandlingsmaade, og uagtet han ved
enhver Lejlighed indprentede andre sine fortræffelige Anskuelser om
Naturstudiets Principper, havde han hverken Taalmodighed nok eller
tilstrækkelig videnskabelig Alvor til at anvende disse Principper paa
sine egne naturvidenskabelige Arbejder. Blandt hans zoologiske og
anatomisk-fysiologiske Arbejder maa nævnes «De usu glandularum
superrenalium in animalibus» (1790), hvor han opstiller den Theori,
at Fedtet afsondres af Binyrerne, og drager til Felts mod «den
uhæderlige Søvn, som Kjøbenhavns Universitet endnu faar Lov til at nyde»;
fremdeles «Forsøg til Sælhundens granskende Beskrivelse, ell.
hvorledes Sælhunden faar Liv, opholder det, forplanter sin Art, dør,
og om hans Sæder» (i «Skrifter af Naturhistorie-Selsk.», 1792), samt
2 anatomisk-fysiologiske Monografier under Fællestitelen «Philosophia
animalium», nemlig «De Erinaceo, tradens hujus digestionis
instrumenta etc.» og «De inspiratione cutænea aëris cellulosa etc.» 
(1799-1800).

Gosch, Danmarks zoolog. Lit.

<i>Jonas Collin.</i>

</chapter><chapter name="Riegelsen, Peter,</b> 1751-1817, Søofficer">

<b>Riegelsen, Peter,</b> 1751-1817, Søofficer, Søn af Pastor 
Andreas R. til Jersie (f. 23. Sept. 1689 d. 14. Marts 1763) og
Magdalene Cathrine f. de Falsen (f. 13. Dec. 1723 d. 1790), er født 1.
Marts 1751, blev Sekondlieutenant i Marinen 1771, 
Premierlieutenant 1780, Kapitajnlieutenant 1782, Kapitajn 1790,
Kommandørkapitajn 1800, Kommandør 1809, Kontreadmiral 1813. Efter nogle 
Togter med danske Skibe gik R. 1778-82 i engelsk Orlogstjeneste og
deltog i den engelske Flaades Kampe i de vestindiske Farvande mod
Franskmændene; som Anerkjendelse for sit gode Forhold ved denne
Lejlighed fik han ved sin Hjemkomst Kapitajnlieutenants Karakter
samt i Aars Extragage, Aaret efter udnævntes han tillige med en
Del andre Officerer, der ogsaa havde været i udenlandsk
Orlogsfart, til Generaladjudant. 1796 og 97 var han Chef for
Kadetskibet, Fregatten «Frederiksværn», 1797-98 førte han Fregatten
«Thetis», underlagt Kommandørkapitajn St. A. Bille, i Middelhavet,
hvor han under vanskelige Forhold gjorde fortrinlig Fyldest ved
Konvoiering af dansk-norske Handelsskibe; 1799-1800 var han Chef for
Fregatten «Iris» paa Togt til St. Helena, 1801 for Linjeskibet
«Trekroner», som hørte til Billes Eskadre paa Reden 2. April og
saaledes ikke kom til at spille nogen Rolle i Slaget; 1802 førte han
med Linjeskibet «Louise Augusta» en Troppetransport til Norge.
1811 blev han forbigaaet som Hvervingschef, og ved Reduktionen
1815 afgik han med fuld Gage i Pension; han døde ugift 28. Okt. 1817.                                                                                   

<i>C. With.</i>

</chapter><chapter name="Ries, Georg Wilhelm Otto, 1763-1846, Officer og Digter">

<b>Ries, Georg Wilhelm Otto,</b> 1763-1846, Officer og Digter.
Han blev født i Hanau 5. April 1763 som Søn af Assessor i
Rentekammeret og Direktør ved Mønten Georg Kraft R. og Charlotte
Christine f. Niemeier og studerede i Giessen, især Mathematik og
militære Videnskaber. 1783 kom han til Danmark og blev ansat
som Lieutenant i det slesvigske Regiment; 1788 kom han til
Generalstaben, 1789 blev han Kapitajn og Adjudant hos Kronprinsen,
1791 Kapitajn i Kongens Regiment, senere i Marinekorpset, 1801
Generaladjudant og daglig opvartende Kavaller hos Kongen samt
Major à la suite ved Landeværnet, 1802 Bataillonskommandør ved
nordre sjællandske Landeværnsregiment, 1808 Kammerherre. Han
gik af som Oberst med Pension 1809 og bosatte sig i Reinbek
ved Hamborg, senere i Altona og Pløen, endelig i Kjøbenhavn.
Han udnævntes 1842 til Kommandør af Danebrog; han døde i
Kjøbenhavn 25. Sept. 1846. Han optraadte ikke uden Held som
tysk Digter og omtales i Oehlenschlägers Erindringer (IV, 88 ff.)
som en Ungdomsbekjendt og senere fortrolig Ven af denne. Han
optraadte ogsaa som Opfinder paa teknisk Omraade, i det han 1804
modtog Videnskabernes Selskabs Medaille for et af ham indsendt 
Instrument, kaldet «Topognom». Af hans Digte kunne nævnes:
«Gedichte, seinen Freunden gewidmet, herausg. v. Anton Friedrichsen» 
(1792), «Balladen, andere Gedichte u. kritische Versuche» (1817),
«Adolph Stelzfuss, ein Gedicht f. Kinder u. Kinderfreunde» (Altona
1818), «Die Sage vom Meister im Osten, allen freien Maurern
gewidmet » (Altona 1821), «Knüttelgedichte, Erzählungen, Schwänke u.
ernste Balladen» (Altona 1822), «Martin Schott, des Kartenmachers
Sohn, f. Kinder u. Kinderfreunde» (Hamb.).

Erslew, Forf. Lex.

<i>C. A. Nissen.</i>

</chapter><chapter name="Ries, Jørgen, d. 1749, s. Riis (ndfr. S. 104).">

<b>Ries, Jørgen,</i> d. 1749, s. Riis (ndfr. S. 104).

</chapter><chapter name="Riese, Otto,</b> 1697-1779, Præst">

<b>Riese, Otto,</b> 1697-1779, Præst, blev født i Agerskov i det 
tørninglenske, hvor hans Fader, Christian R. (d. 1747), var Provst 
og Sognepræst; Moderen, Anna f. Schnell, var selv barnefødt i
Agerskov Præstegaard. Han gik i Skole hos Pastor Wøldike i
Sommersted og dimitteredes der fra 1715 til Kiel. Senere studerede
han i Jena og tog Attestats i Kjøbenhavn 1721. I 7 Aar var han
Huslærer hos Grev J. L. Holstein. 1729 blev han Kapellan hos
sin Fader og ægtede Aaret efter Catharina Hedevig Lorentzen fra
Pelworm. Han fik 1734 Successionsret og tiltraadte 1747 Sognekaldet 
efter Faderen og blev tillige Herredsprovst. I sin Fritid
var han beskæftiget med mekaniske Arbejder og fysiske Forsøg;
i sit Hjem havde han en stor Samling herhen hørende Sager. Med
Nabopræsten Provst P. Gutfeld i Bevtoft vexlede han under det
psevdonyme Mærke «Orthophilus» flere Stridsskrifter for at hævde
det Kopernikanske Systems Rigtighed (jvfr. Bruun, Bibl. Dan. II, 79).
Hans 2 Søstre vare gifte med Brødrene Biskop B. Brorson (III, 123)
og Salmedigteren Biskop H. A. B. (III, 126).

Rhode, Haderslev-Amts Beskr. S. 481 f.

<i>A. Jantzen.</i>

</chapter><chapter name="Rig, d. 1139, s. Rike (ndfr. S. 110).">

<b>Rig,</b> d. 1139, s. Rike (ndfr. S. 110).


<b>Riis, Andreas,</b> 1804-54, Missionær, Søn af Glarmester og 
Bolsmand Andreas R. og Anna Maria f. Philips, fødtes i
Løgumkloster 12. Jan. 1804. Da han oplevede en alvorlig religiøs
Vækkelse, fik han Lyst til at blive Missionær, og 1828 blev den unge
Glarmester, uden anden boglig Forberedelse end Landsbyskolens,
sendt til Basels Missionsskole for at uddannes til Missionsgjerningen.
I Sept. 1831 rejste han med 2 andre Missionærer, Heinze og Jäger,
til Guineakysten, efter at han, bl. a. ved Hjælp af R. Rasks
«Vejledning til Akrasproget», havde lært noget af Negrenes Sprog i hine 
Egne. Begge hans Ledsagere døde snart, og han fandt det rettest
selv at trække sig op til Akvampinbjærgene og missionere der.
6. Dec. 1836 giftede han sig med Anna Margrethe Wolter, der blev
ham en udmærket Støtte. Lidt efter lidt lærte han Ashantisproget,
saa at han kunde skrive en «Lærebog» i det (Basel 1840); men et
Forsøg, som han 1838 sammen med Mürdter gjorde paa at danne
en Station i Akvambu, lykkedes ikke, og Baselerne tænkte paa at
kalde ham tilbage fra Akropong, hvor han havde sin Bolig. Negrene
bade ham imidlertid indtrængende om at blive, og Baseler-Selskabet
fik da den Tanke at skaffe Missionen i Guinea bedre Hjælpere ved
at indkalde Negre fra Vestindien, som formentlig vilde kunne taale
det for Evropæerne saa dødbringende Klima. Efter Anvisning fra
Unitetsældstekonferencen i Berthelsdorf fik R. paa Jamaica udvalgt
24 Negre og Negerinder, og med dem kom han i Paasken 1843
lykkelig til Christiansborg paa Guldkysten og der fra til Akropong.
Men de indførte Negre, der skulde gaa ham til Haande som Haandværkere 
og Lærere, lede ogsaa meget af Klimaet, og Missionen blandt
de vilde og overtroiske Negerstammer havde stadig store
Vanskeligheder at kæmpe med. I de første Dage af Sept. 1845 maatte R.
og hans Hustru, begge syge, forlade Guinea, og allerede 5. Sept.
døde Anna R. paa Overrejsen til Evropa. R. gik først til Basel,
hvor hans Virksomhed havde været Gjenstand for adskillig Kritik,
og efter en Redegjørelse for sit Arbejde fandt han det rettest at
løse Forbindelsen med Baselerne. Det var hans Hensigt at
henleve sine sidste Dage i Sønderjylland, men Deltagelse i en
Missionskonference i Christiania blev Anledning til, at han slog sig
ned i Norge. 8. Sept. 1849 giftede han sig igjen, og derpaa kjøbte
han en Ejendom i Nærheden af Grimstad. Fra den virkede han
som norsk Rejsepræst for Missionssagen. Han døde 13. Jan. 1854.
En af hans Døtre, den bekjendte Fru Sarasin i Basel, har været
en af Missionssagens bedste kvindelige Støtter i Schweits.

Erslew, Forf. Lex. 
C. H. Kalkar, Den chr. Mission bl. Hedn. II, 156 f.
Allg. deutsche Biographie XXVIII. 
Nord. Missionstidsskr. 1891, S. 368.

<i>Fr. Nielsen.</i>

</chapter><chapter name="Riis, Hans Nicolai, 1822-90, Missionær og Præst">

<b>Riis, Hans Nicolai,</b> 1822-90, Missionær og Præst, var født 
i Løgumkloster 27. Jan. 1822 og Søn af Glarmester Peter R. og
Anna Dorothea f. Nicolaisen. Fra det stærkt religiøse, fra
Brødremenigheden i Christiansfeld paavirkede Hjem kom han 1839 til
Missionsskolen i Basel; der fra sendtes han 1844 til Akropong paa
Guldkysten i Afrika, hvor hans ovfr. nævnte Farbroder A. R. var 
Missionær. Her virkede han til 1850 med Undtagelse af et Besøg
i Evropa 1847-4&> nærmest for i England at undergaa en Operation. 
1850-58 opholdt han sig, med nedbrudt Helbred, i Basel,
hvor han dels virkede som Lærer ved Missionsskolen, dels bl. a.
udarbejdede sin «Elemente des Akwapim-Dialekts der Odschi-Sprache» 
(1853), 1858- 9 var han i Amerika, først som Præst for en
tysk Menighed i Boxborough, Philadelphia, derefter som Professor
i Tysk ved et College i Allentown. 1869 rejste han til England
og blev 1870 Sognepræst i Rejsby i Nordslesvig, hvor han døde
14. Juli 1890. R. var 2 Gange gift: 1. (1848) med Elisabeth
Christine Marianne f. Bandholz fra Kiel (f. 19. Juli 1827, d. 
14. Okt. 1849 i Akropong), 2. (1873) med Bolette Cathrine f. 
Nicolaisen (f. i Varde 27. Avg. 1847), Datter af Farver 
N. Chr. N. i Varde.

Alberti, Schlesw.-Holst.-Lauenb. Schriftsteller-Lex.

<i>Vilh. Thomsen.</i>

</chapter><chapter name="Riis (Ries), Jørgen, 1717-49, Forfatter">

<b>Riis</b> (Ries), <b>Jørgen,</b> 1717-49, Forfatter, ældste Søn af 
Skibsskriver paa Vagtskibet ved Helsingør Peter R. og Anna Cathrine
f. Normann, er født i Helsingør 1717 (døbt 8. Dec.). Faderen blev
1723 Byfoged i Nysted, hvor han døde 1726. Sønnen er uden
Tvivl opdragen i trange Kaar, blev 1736 Student fra Nykjøbing
Skole, hvor han 1737 ansattes som Hører, tog 1738 Bakkalavrgraden
og 1741 theologisk Examen. Da Pladsen som øverste Hører blev
ledig, og Rektors Stifsøn blev foretrukken for R., forlod han Skolen
og søgte ivrig Præstekald, men da hans Forhaabninger glippede,
kastede han sig paa Journalistikken og vakte ved Udgivelse af
moralske Ugeblade efter engelsk Mønster et voldsomt litterært Røre.
Fra Maj 1744 til Juli 1745 udkom hans Hovedværk: «Den danske
Spectator eller Sande- og Granskningsmand», som ved Siden af
almindelig Satiriseren over Sæder og Skikke, Laster og Daarskaber
med en næsten brutal Styrke rettede Angreb imod enkelte Stænder
og bestaaende Forhold, medens hans poetiske Ugeblad «Den danske
Anti-Spectator eller en for alle imod den danske Sandemand» (Juli
1744-Marts 1745) under Skin af at polemisere imod «Spectator»
med bidende Vid slagfærdig gjorde Front imod Modstanderne (jvfr.
saaledes IV, 15; VI, 157; X, 463; XIII, 569).

«Spectator» er et tidligt Indlæg for Aarhundredets frisindede
og humane Reformbestræbelser, der som Maal sætter det lyksalige
Seculum, da Dyden triumferer. R. bekæmper Fordomme og forudfattede 
Meninger, ironiserer over, at Adelskab og Ærestitler sættes
over sand Fortjeneste, medens al Ære og Højagtelse burde grunde 
sig paa virkelige Fuldkommenheder, kritiserer Bondens Stavnsbaand,
Infamien ved uægte Fødsel, Skoledannelsen, der skaber Pedanter,
Dommernes Uvidenhed og Bestikkelighed og andre Administrationens 
Brøst; med en vis Forkjærlighed hudflettes i Skildringer, der
røbe Studier efter Naturen, Præsternes Skrøbeligheder. Medens
Holberg med overlegent Lune revser sin Samtid, er det hos R. den
levende Indignation over Uretfærdigheden i de bestaaende Tilstande,
Overklassens Magtmisbrug over for de fattige og svage, som har
Overtaget. I en Dæmring lader han endog skimte Tanken om
Menneskenes Lighed og Broderskab, som det er forbavsende at
træffe her hjemme og paa denne Tid. Der er paa sine Steder
noget revolutionært ætsende, noget af Proletarens personlig oprørte
Sind, der ligesom lader ane den knyttede Næve bag ved den spidse
Pen. Man maa søge langt frem i dansk Journalistik for at finde
Magen. Sneedorffs «Tilskuer» er mat og spag over for R. Og dog
giver «Spectator» næppe et fuldt Billede af ham selv, thi han har
haft en haard Kamp at bestaa med Censuren, som brød Brodden af
hans Udfald og nødte ham til, som han siger, at skille sine Blade
ved deres Saft og Kraft for at komme til Slutningen af Aaret.
Medens man endnu gættede paa Holberg som Forfatter, blev
«Spectator» gunstig modtaget af Publikum, men da det kom ud, at
Forfatteren var en ung Student, slog Velviljen over i sin Modsætning.

R. s følgende Skrifter ere populære Blade uden satirisk
Tendens. Maanedsskriftet «Exegetiske Betænkninger over vigtige og
vanskelige Steder i det nye Testamente» (Marts-Maj 1745) skal,
skjønt det udkomne synes orthodoxt uangribeligt, være standset af
Censuren; Ugebladet «Den politiske Tilskuer» (Sept.-Nov. 1745)
faldt for hans gamle Modstander Clitaus Kritik. Træt af disse
frugtesløse Kampe er det vel, at R. blev Fuldmægtig hos Byfogeden
i Kjøbenhavn. 1748 tog han juridisk Examen og beskikkedes s. A.
til Højesteretsadvokat. I Komedien «Den ædelmodige Dame» (1748),
som blev opført paa v. Qvotens Theater i St. Kongensgade,
forsøgte han sig som Dramatiker i Holbergs Stil. Han døde pludselig 
2. Okt. 1749, Dagen før han skulde have haft Bryllup med Jomfru
Marie Liungsaa. Mange Muligheder synes at være gaaede i
Graven med ham. Rahbek har Ret i at regne ham til Trykke- og
Tænkefrihedens tidlige og modige Stridsmænd.

N. M. Petersen, Den dsk. Lit. Hist. IV, 471 ff. 
Stolpe, Dagspressen i Danm. IV, 175 ff.                                                                              

<i>P. Stolpe.</i>
</chapter>
<chapter name="Riisbrigh, Børge,</b> 1731-1809, Filosof">

<b>Riisbrigh, Børge,</b> 1731-1809, Filosof, var født 5. Dec. 1731 
i Vejlby i Fyn, hvor hans Fader, Hans R., var Sognepræst (d. 1746).
1749 dimitteredes han fra Fredericia Skole, studerede Theologi,
navnlig stærkt paavirket af J. E. Gunnerus, og fik theologisk
Embedsexamen 1753. Fra 1760 var han Dekan paa Klosteret og
begyndte samtidig at holde offentlige Forelæsninger over filosofiske
Æmner. Han talte klart og præcist og havde stor Tilstrømning.
Efter en 3aarig Udenlandsrejse (1762-65), paa hvilken han besøgte
tyske Universiteter og Paris og stiftede Bekjendtskaber med
adskillige lærde, blev han 1767 extraordinær og 1773 ordinær Professor
i Logik og Metafysik ved vort Universitet. I denne Stilling
virkede han med utrættet Iver og Nidkjærhed, indtil en overhaandtagende 
Døvhed 1803 førte ham til at tage sin Afsked. Ved Bombardementet 
1807 mistede han sit Bibliothek og forskjellige værdifulde
Samlinger, et Tab, han dog bar med stor Sindsro. Han døde 
18. April 1809, ugift.

Hans Skrifter ere ikke mange. Foruden et Par latinske
Disputatser udgav han sin Lærebog for de studerende: «Prænotiones
philosophicæ» (1775), end videre en i Videnskabernes Selskabs Skrifter
optagen Afhandling: «Undersøgelse om, og hvorvidt, deres Mening
er grundet, som holde for, at sand Filosofi og et fuldstændigt
Begreb om sand Filosofi først i vore Tider ere blevne til» (1803), og
endelig leverede han en Oversættelse af Diogenes fra Laërtes
«Filosofiske Historie», som senere (1812) udgaves af B. Thorlacius.

Det var den af Wolf og Baumgarten indførte Filosofi, der
omkring Aarhundredets Midte særlig beherskede Tyskland, og det var
væsentlig ogsaa denne, R. foredrog fra sit Katheder. Det var de
første kejtede og famlende Forsøg paa at vinde større Kritiskhed
over for Opgavernes Løsning; men ofte nok blev man stikkende i
en tom, pedantisk og udtværet Formalisme. Det kan derfor ikke
forbavse, at H. Steffens, der jo var udgaaet fra en ganske modsat
Lejr, med stor Ringeagt taler om R.s Forelæsninger, som han hørte
o. 1790. Fra anden Side roses R. omtrent enstemmig for sit klare
og tydelige Foredrag; han havde bestandig talrige Tilhørere, og
adskillige af disse have udtalt sig varmt om, hvor meget de skyldte
ham. Han var sund og besindig, som J. P. Mynster fremhæver:
ikke uden Lune, og han fulgte endnu i sin ældre Alder med
usvækket Iver de filosofiske Bevægelser i Udlandet. Da Kant i
Firserne havde gjort sit heldigere Forsøg paa at indføre en mere
kritisk Methode, gjorde R. i sine Forelæsninger og i det førnævnte 
Skrift dette nye Fænomen til Gjenstand for besindige Undersøgelser,
og om han end ikke -- som det snart blev Tilfældet med de fleste
yngre -- i ubetinget Tilslutning stillede sig paa Kants Side, ydede
han dog det gjorte Fremskridt sin varme Anerkjendelse. Men var
R. som Videnskabsmand saaledes ikke blandt de særlig fremragende,
var han saa meget mere betydelig ved sin elskelige Personlighed.
Med den største Nidkjærhed røgtede han sit Embede; med varm
Opofrelse tog han sig personlig af de studerende, som han endog
opsøgte for at yde dem Understøttelse, naar han troede dem trængende. 
«Uberegnelig», siger J. Møller, «er den Udbredelse af sund
Tænkning, som han befordrede blandt Danmarks og Norges
Embedsmænd», og i sin Nekrolog over ham kalder P. E. Müller ham
«den danske Sokrates».

Nyerup, Lit. Lex. 
N. M. Petersen, Den dsk. Lit. Hist. 
Kjøbenhavnske lærde Efterr. 1809, Nr. 12. 
Molbech, Vidensk. Selsk. Hist. 
Mynster, Medd. om mit Levnet S. 134.                                                               

<i>K. Kroman.</i>

</chapter><chapter name="Riisbrigh (Riisbrich), Frederik Christian, 1754-1835, Søofficer">

<b>Riisbrigh</b> (Riisbrich), <b>Frederik Christian,</b> 1754-1835, Søofficer, 
Søn af Kommandør Wolqvart R. (f. 1719 d. 14. Sept. 1791)
og Christiane Sophie f. Andresen, er født 13. Juli 1754, og blev
1773 Sekondlieutenant i Marinen. Allerede som Kadet deltog han
i Admiral Kaas' uheldige Expedition til Algier 1770-71 og senere
i et længere Middelhavstogt, hvor han døjede meget ondt. 1778-83 
tilbragte han i engelsk Orlogstjeneste, hvor han gjorde
Tjeneste under de berømte Admiraler Rodney og Hood og bivaanede
mange Træfninger mod Franskmændene i de vestindiske Farvande.
Ved sin Hjemkomst erholdt han, der 1780 var bleven Premierlieutenant, 
som Anerkjendelse for sit gode Forhold Kapitajnlieutenants
Karakter samt udnævntes til Generaladjudant. Efter en Del Togter
med de aarlig udrustede Eskadrer tilbragte han 1787-88 i Bergen
hos sin Fader og blev 1790 Kapitajn; var 1795 Chef for Fregatten
«St. Thomas» som Vagtskib i Sundet; han havde her det Uheld
at brække Benet, hvilket satte ham ud af aktiv Tjeneste indtil 1801.
Dette Aar erholdt han Kommandoen over Blokskibet «Vagrien» og
deltog 2. April med stor Ære i Olfert Fischers Kamp paa Reden
mod Nelson. Han kæmpede mod Linjeskibene «Isis» og «Bellona»
foruden flere mindre; af hans Besætning paa 286 Mand faldt 69,
og 48 saaredes; da Skibet til sidst var blevet ganske forskudt,
fornaglede R. Kanonerne, kastede Krudtet over Bord og forlod
«Vagrien» med saa mange Folk, Fartøjerne kunde rumme; det
ødelagte Skrog blev senere brændt af Fjenden. I Dec. s. A. 
forfremmedes han til Kommandørkapitajn. 1804 ægtede han Enkefru
Mariane Beck, f. Nellemann (d. 1828), med hvem han erhvervede en
Del Formue og levede i et lykkeligt, men barnløst Ægteskab. 1808
rejste han til Aalborg, hvorfra han ledede Norges Forsyning med
Proviant; som Medlem af den i samme Anledning nedsatte
Provideringskommission forblev han her til 1814. 1809 blev han
Kommandør, 1813 Kontreadmiral og 1815 Kommandør af Danebrog.
Ved Reduktionen 1815 erholdt han Afsked, men fik 1833 nyt
Afskedspatent som Viceadmiral. Efter sin Afgang bosatte han sig i
Svendborg, hvor han døde 29. Sept. 1835. R. var en ualmindelig
elskværdig og beskeden Karakter, rolig og koldblodig, i Faren; hans 
mange gode Egenskaber gjorde ham æret og afholdt, hvor han kom hen.

Dagen 1835, Nr. 252 f. 
Arch. f. Søvæsen VIII, 389.

<i>C. With.</i>

</chapter><chapter name="Riise, Anna Sophie Louise,</b> 1838-72, dramatisk Sangerinde">

<b>Riise, Anna Sophie Louise,</b> 1838-72, dramatisk Sangerinde,
blev født 18. Avg. 1838 i Kjøbenhavn, hvor hendes Forældre,
Urtekræmmer Jørgen Holm og Sophie Magdalene f. Voight, vare
bosiddende. Efter at have faaet Undervisning i Sang af Henrik Rung
debuterede hun 5. Dec. 1861 paa det kongl. Theater som
Vilhelmine i «Ungdom og Galskab» og gjorde megen Lykke. Hun sang
det usædvanlig høje Parti i dets oprindelige Skikkelse. Stemmen,
der var en smuk, om end mindre fyldig, Sopran, kunde gaa til
Højdens yderste Grænse og besad kvidrende Lethed i Koloraturer.
Hun begyndte omtrent samtidig med Frk. A. Andersen (Fru
Levinsohn, X, 252), og de supplerede hinanden ved deres Stemmers
Forskjellighed; de udnævntes samme Dag til kongl. Skuespillerinder
(1865). Efterhaanden fik hun et betydeligt Repertoire. Hun
udmærkede sig ved Smagfuldhed og Flid og udførte saa vel
Hovedroller i Operaen som Elskerinder i Syngestykker og Vaudeviller.
Blandt hendes Roller vare Susanne i «Figaros Bryllup», Titelrollen
i «Regimentets Datter», Adina i «Elskovsdrikken», Amina i Bellinis
«Søvngængersken», Leonora i «Apothekeren og Doktoren»,
Charlotte i «Sovedrikken», Ingeborg i «En Nat mellem Fjældene»,
Mathilde i «Vilhelm Tell» og Pagen i «Huguenotterne». Ved hende
blev Gjenopførelsen af «Tryllefløjten» i 1869 mulig. Hun betraadte
Scenen sidste Gang som Nattens Dronning i sidstnævnte Stykke 5.
Sept. 1871 og afgik ved Døden 12. Febr. 1872, kun 34 Aar gammel.
18. Avg. 1865 blev hun gift med daværende Revisor i Krigsministeriet, 
nu Kontorchef under Revisionsvæsenet, Carl Jacob Hertel Riise
(f. 1827).

<i>C. Thrane.</i>
</chapter>
<chapter name="Riise, Johan Christian, 1794-1875, Oversætter og Udgiver">

<b>Riise, Johan Christian,</b> 1794-1875, Oversætter og Udgiver,
var Søn af Handelsbogholder, siden Mægler, Christian Fischer R.
(f. 9. Febr. 1761 d. 28. Maj 1815) og Caroline Wilhelmine f.
Foltmar (f. 18. Marts 1764 d. 15. Maj 1841). Han var født i
Kjøbenhavn 1. April 1794 og blev 1811 Student fra Borgerdydskolen der,
hvorefter han i nogle Aar studerede Lovkyndighed. Fra 1812-38
var han i sin gamle Skole Lærer i Tysk og Skjønskrivning. 1815
blev han Kopist i Brandforsikringskontoret for Landbygninger i
Danmark og 1821 i samme Egenskab ansat i de danske Kjøbstæders 
og Landbygningers Brandforsikringskontor. I 1835 blev han
Kasserer og i 1838 Inspektør ved det kjøbenhavnske Klasselotteri;
næste Aar fik han Tilladelse til at kolligere for dette. 13. Dec.
1863 (fra Udgangen af Jan. 1864 at regne) tog han sin Afsked og
fik snart efter Titel af Etatsraad. 17. Jan. 1818 ægtede han Inger
Kirstine Hansen (f. i Aalborg 17. Jan. 1800, d. 2. Marts 1876), Datter
af Konsumtionsbetjent Fr. Wilh. H. (f. 1765 d. 1841) og Anna f.
Oppenhagen (f. 1766 d. 1851). Hans Natur var meget lunerig og
musikalsk; han var med til at udklække Ideen om at stifte
Musikforeningen, i hvis første Bestyrelse han havde Sæde. Han døde
27. Juli 1875. Foruden Oversættelser, tyske Læsebøger osv. har han
udgivet det meget læste og godt redigerede «Arkiv for Historie og
Geografi», 75 Bind (1820-38), og «Historisk-geografisk Arkiv», 75
Bind (1839-64), end videre «Magasin for Ungdommen», 5 Bind
(1818-20), «Bibliothek for Ungdommen», 8 Bind (1835-38), og
«Nyt Bibliothek for Ungdommen», 9 Bind (1839-43). Fra 1842-44 
var han Medudgiver af «Borgervennen».

Hans Broder <i>Jacob R.,</i> f. 12. Sept. 1791, blev Student 1809,
var fra 1811-21 Lærer ved Borgerdydskolen i Kjøbenhavn og i 2
Aar (1819-20) Amanuensis ved Kjøbenhavns Universitetsbibliotek;
1821 kom han til det store kongl. Bibliothek, blev 1824 konstitueret
som Kopist der og 1829 udnævnt til Amanuensis (indtil 1831). 1829
anlagde han en antikvarisk Boghandel med tilhørende Lejebibliothek. 
22. Juni 1823 ægtede han Jensine Emilie Hansen (f. 26. Dec.
1804 d. 22. Marts 1848), Datter af Urtekræmmer Peter Fred, H.
Han var en meget flittig Medarbejder af Broderens «Arkiv»,
hvortil han havde udklækket Ideen, og han har end videre skrevet
nogle Biografier, nogle Lærebøger i Geografi og leveret en Mængde
Oversættelser. Han døde 24. Febr. 1872.

Erslew, Forf. Lex. 
Lorck, 75 Aar S. 100 f. 107. 
Musikforeningens Festskrift II, 2. 4. 16.                                                                         

<i>Nic. Bøgh.</i>
</chapter>
<chapter name="Rike (Ricco), --1142(?), Biskop">

<b>Rike</b> (Ricco), --1142(?), Biskop, var først Erik Emunes
Kapellan og skal have været sin Herre en god Støtte i hans Kamp
for Kronen. Erik lønnede ham med Slesvigs Bispestol (1135), og
senere, da han efter Ærkebiskop Assers Død ikke vilde have Eskil
til hans Efterfølger, tvang han Lunds Domkapitel til at vælge R.
(1137). Strax efter blev Erik imidlertid myrdet, og nu omstyrtede
Lundekan n ikern e det ufri Valg og kaarede Eskil. Erik Lam, der
til Begyndelse fulgte sin Forgængers Politik, vilde med Magt
sikre R. hans Ærkebispeværdighed, men gav dog tabt over for
Skaaningernes Fasthed. R. selv faldt imidlertid ikke til Føje, før
den sjællandske Stormand Peder Bodilsen (II, 458) overtalte ham
dertil, og nu blev han holdt skadesløs ved at blive Eskils
Efterfølger som Biskop i Roskilde; men Erik Lam maatte tvinge
Kanni-kerne til at foretage Valget (1138). En kort Tid levede R. nu i
Fred og deltog bl. a. i Kirkemødet i Lund med den pavelige
Legat Theodignus (Avg. 1139). Snart efter udbrød den voldsomme
Tronkrig mellem Erik Lam og Oluf Haraldsen (XII, 426), og her
kom den krigerske R. til at spille en fremragende Rolle. Fra
Skaane gjorde Oluf et Indfald i Nordsjælland, men R. slog ham
ved Buddinge Aa, ikke langt fra Gjentofte. Oluf tænkte blot paa
Hævn, og ved et nyt Tog fra Halland lykkedes det ham at
overrumple R. i Ramløse ved Arresø, medens han sang Ottesang. R.
greb til Vaaben, og hans Kapellaner stængede Døren; men Oluf
satte Ild paa Huset. R. bad da om Lejde, og Oluf gav venlige
Ord; men aldrig saa snart rakte Biskoppen Hovedet ud, før han
blev nedhugget. Dødsdagen var 18. Okt. Dødsaaret angives
forskjellig, men er vistnok 1142. Hans Drabsmand blev bandlyst, og
Erik Lam hævnede snart sin tro Tilhænger ved at fælde Oluf i
Skaane (1143).

H. Olrik, Konge og Præstestand II.

<i>Hans Olrik.</i>

</chapter><chapter name="Rikulf, --1162, Biskop i Odense">

<b>Rikulf,</b> --1162, Biskop i Odense, var en Stormand fra Gjeltofte 
(nu Rosenlund) paa Laaland, sluttede sig under Tronkrigen
efter Knud Lavards Drab ivrig til Erik Emune og fik til Løn
Kongens Del af Gjeltofte. Om ikke før, saa ved denne Tid slog R.
imidlertid ind paa den kirkelige Vej, og snart kom han i en anset
Stilling. I Odense var Biskop Hubald død, vistnok i Okt. 1139, og
hans Eftermand Herman fulgte ham snart i Graven; formodentlig
endnu inden Aarets Udgang blev R. da Biskop her. Eftertiden
gav ham Æren for Ordningen af Bispevalget i Odense til Fordel 
for Munkene i St. Knuds Kloster, skjønt Sagen rigtignok var
afgjort paa Kirkemødet i Lund i Avg. 1139, hvor R. i alt Fald ikke
var tilstede som Biskop. Sikkert er det dog, at han i alle Maader
var Knudsbrødrenes Ven. Han fornyede (o. 1140) Klosterets
Forbindelse med dets Moderkloster, Evesham i England, og han skjænkede 
det sit Gods Gjeltofte (1147); til Erstatning gav han sin Søn,
Præsten Rudolf, 16 Mark Sølv. End videre afkjøbte han Prioren
Thomas en Del sjællandske Godser, som han ligeledes skjænkede
St. Knuds Kloster, og da de laa for fjærnt, solgte han dem og gav
Klosteret deres Værdi (1146). I den følgende Tid saa R. sit Stift
og særlig sin Bispeby ødelagt ved Borgerkrigen og Vendernes
Hærgninger; endelig gryede der bedre Tider med Valdemar I's
Eneherredømme. Det angives, at R. døde 1163; men da Provst Live
allerede 1162 blev indviet til hans Efterfølger, maa dette Aar være
det rette.

Script. rer. Dan. I, 274; VII, 219 f.

<i>Hans Olrik.</i>

</chapter><chapter name="Rikval, --1089, Biskop">

<b>Rikval,</b> --1089, Biskop. Bispesædet i Lund var i Efteraaret
1072 blevet ledigt ved Egins Død (IV, 443), hvorefter R., der
formodes at have været af tysk Herkomst, kaldedes til at beklæde det.
I hans Tid rejstes der i Lund en ny Kirke, en Stenkirke. Denne
blev, skjønt endnu ufuldendt, i et af Kong Knud den helliges første
Regeringsaar indviet af R., i hvilken Anledning det vistnok var, at
Kongen betænkte den med en Del Jordegods, en Gave, som
bekræftedes ved Kongens Brev af 21. Maj 1085. Af det skjænkede
Jordegods oprettede Kongen 10 Præbender, i det han herved, som
det siges, fornemmelig fulgte R.s Raad. 4 Aar efter, at det oven
omtalte Gavebrev udfærdigedes, døde R., 26. Maj 1089. 

<i>C. Weeke.</i>

</chapter><chapter name="Rimestad, Christian, 1830-94, Højesteretsassessor, Politiker">

<b>Rimestad, Christian,</b> 1830-94, Højesteretsassessor, Politiker,
fødtes 22. Marts 1830 i Kjøbenhavn og var Søn af Birkedommer i
Kjøbenhavns nordre Birk Chr. Olsen R. (d. 1832) og Anine
Vilhelmine f. Richter (d. 1877). Han blev Elev i Borgerdydskolen paa
Christianshavn, hvorfra han dimitteredes til Universitetet 1845, 15
Aar gammel. 21 Aar gammel tog han, 1851, den juridiske
Embedsexamen. Fra 1852-61 gjorde han Tjeneste i Justitsministeriet, hvor
han avancerede til Fuldmægtig (1855) og Expeditionssekretær (1858).
Fra 1852-54 var han tillige Notarius ved det juridiske Fakultet. I
1859 ledsagede han daværende Departementschef Leuning paa en
Rejse til Hamborg og Belgien med det Formaal at blive nøjere 
kjendt med de derværende Sø- og Handelsretter til Forberedelse
af Loven herom for Kjøbenhavn. 1861 udnævntes han til Assessor 
i Landsoverretten i Kjøbenhavn. I 1878 blev han Assessor i
Højesteret. I 1868 blev han Medlem af den da nedsatte
Proceskommission under Kriegers Forsæde. Ogsaa af den nye
Proceskommission, som nedsattes 1892, blev han Medlem. Men Døden
afbrød hans Virksomhed i denne 4. Okt. 1894. Af den Kommission, 
der nedsattes 1872 for at forberede en ny Møntordning, blev
R. ogsaa Medlem. En praktisk administrativ Virksomhed havde
han fra 1885 som Medlem af Direktionen for Kjøbenhavns
Brandforsikring for faste Ejendomme.

Som Politiker begyndte R. sin Bane 1861, da han blev valgt
til Medlem af Folketinget i Holbæk Amts 5. Kreds (Nykjøbing paa
Sjælland) imod Baron Zytphen-Adeler, der støttedes af Bondevennerne. 
Selv stod han paa det national-liberale Standpunkt, for hvis
ældre Talsmænd, særlig Hall, han havde personlig Sympathi, og
hvortil hans eget Syn paa vore politiske Forhold udad til og indad
til havde ført ham. Ved Valgene i 1864 stillede han sig i
Kjøbenhavns 1. Valgkreds og hævdede under hyppige Gjenvalg denne
Kreds indtil 1884, da han faldt for den af Socialisterne støttede
Modkandidat, H. Trier. Senere blev R. ikke Medlem af de
lovgivende Forsamlinger, men glemte ikke sin politiske Interesse.
Politiske Presseorganer for Højre have ham at takke baade for gode
Raad og for virksom Bistand.

R.s store juridiske Dygtighed havde til naturlig Følge, at han
som Folketingsmand tog Del i Forhandlingerne om vigtigere
juridiske, men politisk nevtrale Love. Men tidlig og i stigende Grad
blev der ogsaa i egentlig politiske Forhandlinger Brug for hans
parlamentariske Evner. I 1864 blev det ham overdraget at være
Ordfører for Folketingets Tiltræden af Fredslutningen. I de derpaa 
følgende langvarige Forhandlinger om Forfatningsordningen stod
han paa deres Side, som ansaa en Tilbagevenden til den uforandrede 
Grundlov af 1849 som statsretlig ubeføjet og politisk skadelig.
I de politisk-statsretlige Stridsspørgsmaal, som opstode efter 1870, tog
han fremtrædende Del som Talsmand for Højres Opfattelse,
saaledes i Forhandlingen om Vallø og Vemmetofte Stiftelsers
Forhold, ved hvilke han blev Medlem af den derom nedsatte
parlamentariske Kommission (1871-73), om de private Lovforslag om
Ministeransvarlighedens Ordning (1875-79), om Rigsretsaktion i
Anledning af Salget af Marmorkirken (1876) og i Anledning af 
Overskridelserne ved Theaterbygningen (1876). Men navnlig voxede R.s
parlamentariske Rolle, da den storpolitiske Kamp, for eller imod
Folketingsparlamentarismen, blev staaende. Under denne Kamp
blev han en af de fremtrædende Ordførere for Folketingets
Højre-Mindretal. Naturlig tilfaldt det derfor ham at blive Formand i
Folketingets Højregruppes Bestyrelse, da Halls Sygdom og senere
Udtræden af Folketinget krævede en ny Mand. Ogsaa var han
Højre-Mindretallets Kandidat til Formandspladsen, saa længe Mindretallet 
endnu stemte ved dette Valg. R. gjorde fortrinlig Fyldest i
denne Stilling som Højres politiske Førstemand i Folketinget. Uden
at være baarne af den teknisk saakaldte Veltalenhed fik hans
Indlæg mod politiske Modstandere Værd og Vægt ved deres klare
Logik, Slagfærdigheden og det deri for Dagen lagte politiske gode
Humør, hvormed var forbunden en ofte rammende Satire. R. var
vel en for stor Ven af det konstitutionelle System til at føle
politisk Glæde ved Kampen, og han gik med til ethvert nogenlunde
rimeligt Kompromis; men en paatvungen Kamp veg han ikke
tilbage for, og det Nødværge, han efter nøjeste Prøvelse fandt
grundlovmæssig forsvarligt, gav han sin uforbeholdne Støtte, selv hvor
det havde til Følge, at han skiltes noget fra Mænd (saaledes C. S.
Klein), hvem han paa tidligere Stadier af Kampen havde staaet nær.
R.s Virksomhed som Dommer og som Politiker strakte sig
over lange Tidsrum og har ydet rig Frugt. Meget havde paa
begge Felter endnu kunnet ventes, hvis den bratte Afbrydelse ikke
var kommen. Thi i Følge hans samtidiges Dom hørte han som
Dommer til de anseteste blandt de ansete Medlemmer af Landets
øverste Domstol i Kraft af sin Kundskabsfylde, sin skarpe og
sunde Dømmekraft og sin usvigelige Retsindighed. Med levende
Interesse og klar Forstaaelse fulgte han ogsaa sin Videnskabs
Udvikling og blev aldrig exklusiv Praktiker. Som Politiker nød han
ikke blot ubetinget Tillid hos sine Meningsfæller, men hans
personlige Elskværdighed og jævne Optræden skaffede ham ogsaa en
Yndest hos politiske Modstandere, som holdt sig trods de hvasse
Kampe, og som faa andre kunne rose sig af at have vundet i
tilsvarende Grad. -- I 1862 indtraadte R. i Ægteskab med Nathalia
Westrup, en Datter af Grosserer W. Han blev 1888 Kommandør
af Danebrog af 2. Grad, 1892 af 1. Grad.

Illustr. Tid. XXXVI, Nr. 2.
Topsøe, Polit. Portrætstudier S. 158 ff.
Wulff, Den danske Rigsdag S. 272 ff.

<i>Goos.</i>
</chapter>
<chapter name="Rimestad, Christian Vilhelm, 1816-79, Skolemand, Politiker, Bladredaktør">

<b>Rimestad, Christian Vilhelm,</b> 1816-79, Skolemand, Politiker, 
Bladredaktør, er født 17. Jan. 1816 i Kjøbenhavn og Broder til
foregaaende. Ikke 17 Aar gammel blev V. R. Student fra Borgerdydskolen 
i Kjøbenhavn, hvis Bestyrer, Professor Michael Nielsen (XII,
254), satte Pris paa den begavede unge Mand med den stærke
Hukommelse og de mange Interesser. Allerede Aaret efter blev han
Lærer ved Skolen i Geografi og Historie. Han studerede disse
Fag ligesom Oldtidens Sprog og Liv. 1838 fik han Universitetets
Guldmedaille for Besvarelsen af en Prisopgave angaaende Kjendskabet 
til Østersøen og dens Kysters Beboere hos Oldtidens og den
tidlige Middelalders Skribenter; 1841 offentliggjorde han i
Borgerdydskolens Indbydelsesskrift en Afhandling om Marco Polo og det
østasiatiske Højland. Da Professor Nielsen trak sig tilbage fra
Skolen, der befandt sig i stærk Tilbagegang, blev R. under de nye
Bestyrere 1845 Inspektør ved den, og da ogsaa de forlode Skolen
(1846), samledes Lærerne om R. som den, der længst havde været
Lærer ved den. Han overtog den som Bestyrer, og efter en
indgribende Omordning gik den paa ny fremad. Men Fremgangen
varede ikke længe. Skjønt R. vedblev at staa som Skolens
Bestyrer til 1853, var han det i de sidste Aar mere af Navn end af
Gavn. Hans Interesse var andensteds.

R. var en Mand, der hverken legemlig eller aandelig var
smaat skaaren. Stor og stærk af Bygning ejede han en klangfuld
Røst, som han holdt af at imponere med, naar hans veltalende
Ord rullede ud over en stor Forsamling, og som han forstod at
modulere, naar han fortalte f. Ex. en islandsk Saga med dens
skiftende Scener. Det var hans Lyst at staa som den belærende
Meddeler. Og det gjorde han selv i den ejendommelig sammensatte 
Kreds, i hvilken han yndede at slaa sig løs, ofte til den lyse
Morgen. Han saa ned paa det spidsborgerlige, og der var en
Higen i ham efter store Ting. Begivenhederne i 1848 maatte
derfor berøre ham stærkt, og han stillede sig da ogsaa ved Valgene
til den grundlovgivende Rigsforsamling i Kjøbenhavns 1. Kreds.
Han var Demokrat med Liv og Sjæl, sagde han, og vilde kæmpe
for Frihed og Lighed, men han fik kun 38 Stemmer. R. vedblev
dog at møde frem paa Valgtribunerne. 1849, 1851 og 1852 søgte
han Valg til Folketinget i Kjøbenhavn og 1853 i Frederikssund.
Men Lykken tilsmilede ham først 1854, da Kampen imod
Ministeriet Ørsted forenede de ellers indbyrdes stridende Partier. Ved
det nævnte Aars Grundlovsfest -- den første paa Eremitageplænen --, 
der just paa Grund af Kampen gjordes saa storartet som muligt,
var R. en af Talerne, og ved Valgene i Dec. s. A. blev han valgt,
endog ved Kaaring, i Kjøbenhavns 8. Kreds (Nyboder).

R. hørte til Datidens Demokrater. Den 1847 stiftede
Haandværkerdannelses-Forening, i hvilken alle Enhedspartiets Mænd
oprindelig mødtes, blev hurtig en demokratisk Forening, som de
national-liberale forlode, og i denne Forening blev R. Formand i
1852. Paa den Tid var den imidlertid kun en Skygge af sig selv.
Dens Rolle var udspillet, og det samme var Tilfældet med den af
P. F. Lunde (X, 460) stiftede «Forening til Arbejdsklassens Vel».
I Jan. 1853 bleve da de 2 Foreninger smeltede sammen i én
Forening, og R. blev Formand for den nye Forening, som han ønskede
skulde hedde «Foreningen for folkelig Dannelse», men den blev
kaldt «Arbejderforeningen (af 1853)». Der laa heri en Udvidelse
af Foreningens Formaal, ud over hvad R. ønskede, og det hjalp
ikke, at han Aaret efter ogsaa blev Redaktør af Foreningens
Medlemsblad. Foreningen blev væsentlig politisk. Kort efter dens
Stiftelse stiftede Bondevennerne, der vare ivrige for at vinde de
kjøbenhavnske næringsdrivende, et «Folkevennernes Selskab», og dette
Selskab søgte Samarbejde med Arbejderforeningen. Bl. a. sendte
de saaledes begge delegerede til en Komité angaaende
Næringslovgivningens Reform, og her kæmpede R. og J. A. Hansen Side
om Side for Lavsvæsenets tidssvarende Omordning. Forholdene
udviklede sig imidlertid saaledes, at R. 1856 traadte ud af
Arbejderforeningen, i Steden for hvilken der under J. A. Hansens og 
L. Müllens Ægide dannedes en «Kjøbenhavns Arbejderforening», ogsaa 
kaldet «Arbejderforeningen af 1856». R. virkede nu væsentlig i
Rigsdagen.

Det var Helstatens og Fællesforfatningens Tid. Men inden
den nævnte Forfatning kunde indføres, maatte Grundloven af 1849
indskrænkes. Herom stod Kampen i 1855, og R. stemte med
Bondevennerne imod Indskrænkningen; han holdt paa Junigrundloven.
S. A. var det en Interpellation af R., der lod Indenrigsministeren
tilsige, at det nu skulde blive Alvor med Forelæggelsen af et
Forslag til en Næringslov, den Lov, der 1857 slog Næringsfriheden
fast, hvad der bragte R. i livlig Polemik med de i Kjøbenhavns
Haandværkerforening samlede lavsvenlige Haandværkere. Sin
betydeligste Rolle i Rigsdagen spillede R. imidlertid i 1858, da
Bondevennerne gjorde ham til Ordfører for Finansudvalget. Han stod
samtidig som Formand for «Venstres Klub», hvis Kjærne bestod 
af J. A. Hansens Parti, der yderligere valgte ham til at føre
Forhandlingerne med den Tscherningske Gruppe. Han blev igjen i
1859 Finansudvalgets Ordfører, men hvad han præsterede dette Aar,
var væsentlig ringere end hans Virksomhed Aaret før. Et
regelmæssigt, daglig gjentaget stort Arbejde laa ikke i Længden for
hans Natur. 1861 og 1862 var han almindeligt Medlem af
Finansudvalget.

For øvrigt gjorde der sig paa denne Tid en Svingning
gjældende i hans almindelige politiske Syn, saaledes som det kan ses
af, at han var Medindbyder til og Taler ved Mødet i Kasino 28.
Marts 1863, der væsentlig forberedte Forfatningen af 18. Nov. s. A.
R. stemte ogsaa for den gjennemsete Grundlov af 1866, skjønt han
derved bragte sin ogsaa denne Gang udtalte Hengivenhed for
Grundloven af 1849 et Offer. Hermed ophørte i al Væsentlighed hans
Rigsdagsvirksomhed. Ved Valgene i Okt. 1866 blev han ikke
gjenvalgt, og skjønt han 1869 paa ny blev Folketingsmand, denne Gang
fra Lyngby, kom han ikke mere til at spille nogen Rolle i Tinget,
og 1872 stillede han sig ikke igjen. Skjønt han ikke var og aldrig
blev «national-liberal», stod han nu langt mere til højre end før,
saaledes som det kan ses af den Redaktionsvirksomhed, han
begyndte, da C. Ferslew & Co. 1864 startede «Dagstelegrafen» med
R. som Redaktør. Det var han 1864-75 og derefter (1876-78)
ogsaa Redaktør af «Nationaltidende». Naar der her er talt om
R.'s politiske Svingning, der sikkert staar i Forbindelse med et
opgivet Haab om Dannelsen af et Mellemparti, et Centrum, da
har den, personlig set, maaske ikke været saa meget stor. I alt
Fald er det mærkeligt, at «Dagbladet» i sin mod R. meget
unaa-dige Artikel, da han var bleven Finansudvalgets Ordfører, bl. a.
gjorde gjældende, at R. ikke var Bondeven, at han var national
og altid med Glæde vedkjendte sig, at han hørte til «det lærde
Lav».

Da R. blev Redaktør af «Dagstelegrafen», stod han ikke blot
som aktiv Politiker, men tillige som Formand for en stor
Arbejderforening. Allerede 1853 blev han, som vi have set, Formand for
en Arbejderforening, hvis Opgave han forgjæves søgte præciseret
derhen, at den skulde udbrede folkelig Dannelse, og da han i 1859
paa ny blev Formand for en saadan, nemlig for Bondevennernes
ovenfor nævnte Arbejderforening (af 1856), vilde han lede den i
samme Retning. Men Sagen blev vanskeliggjort ham, og da
Foreningen kun var ubetydelig, valgte han at stifte en hel ny Forening, 
«Arbejderforeningen af 1860», der endelig realiserede hans Ønskers
Maal. Den skulde «kraftig fremme den arbejdende Klasses
Oplysning og Dannelse, de nødvendige Betingelser for og de rette
Bærere af denne Borgerklasses Velvære, ogsaa i materiel Henseende».
Han lagde Vægt paa Foredrag, af hvilke han selv i Foreningen
holdt en Mængde; han skaffede Foreningen et Bibliotek; han
redigerede dens Blad og stod i det hele som dens absolute Fører, ogsaa
paa dens Rejser og Udflugter, der ikke alene gik til Byerne paa
den anden Side Sundet, men til Verdensudstillingerne i London,
Paris og Wien. Nu havde han fundet sin rette Plads. Hans
storslaaede og glade Naturel passede fortrinlig her, og hans
Veltalenhed gjorde Virkning. «Arbejderforeningen af 1860» blev en stor
og betydende Forening, saaledes som det bl. a. viste sig under
Begivenhederne i 1864; men naar R. saa ofte er kaldt Arbejderfører, 
er der noget urigtigt heri; det var navnlig den jævne Borgerstand, 
der samledes om ham. Hans Stilling kommer i det hele
klart frem paa det nordiske Industrimøde i Kjøbenhavn 1872.

R., der stod som Næstformand i «Foreningen af 1862 til den
indenlandske Industris Fremme», talte paa dette Møde under de
industridrivendes Tilslutning imod al utidig Frihandelslyst. og som
Indleder af Diskussionen om Arbejderspørgsmaalet erklærede han
ikke alene -- med Front imod den da fremkomne saakaldte
Husholdningsforenings-Bevægelse -- Udbredelse af Oplysning og
Dannelse for Hovedmidlet til at forbedre Arbejdernes Vilkaar, men
paastod yderligere, «at der ikke existerede noget Arbejderspørgsmaal 
som saadant i vore Dage». Den socialistiske Bevægelse, der
Aaret før var begyndt her hjemme, viste i sin Udvikling, at han
her saa helt urigtig, men selvfølgelig kunde hans Forening, just
efter sin Sammensætning, godt tilbageslaa de Forsøg, der fra
socialistisk Side snart bleve gjorte paa om muligt at blive Herre i den.
Da Regeringen i 1875 nedsatte en Kommission til Undersøgelse af
Arbejderforholdene i Danmark, var R. selvskrevet Medlem, men da
den i 1878 afgav sin Betænkning, hedder det i Indledningen, at
R. havde været forhindret i at deltage i Kommissionens afsluttende
Møder. Han havde været syg, og efter længere Tids vedblivende
Sygdom døde han 11. Avg. 1879. Hans Bortgang føltes som et
haardt Slag i Arbejderforeningen, der talrig gav Møde ved hans
højtidelige Jordefærd; paa Foreningens Stiftelsesdag Aaret efter blev
der rejst et Mindesmærke paa hans Grav. Han begyndte sin
Livsgjerning som ung, livfuld Lærer, og i hele hans senere Virksomhed 
staar han paa en vis Maade stadig som den, der ønsker at
belære. Han forberedte sig stadig hertil ved flittig og omfattende
Læsning, helt bortset fra den Gjerning, der vedblivende satte ham
i Forbindelse med Undervisningen i en stor Del af Landets Skoler.
Her sigtes til de af ham udgivne geografiske Lærebøger, der
udkom i Oplag paa Oplag ligesom den af ham forfattede lille
Danmarkshistorie. -- 23. Dec. 1845 ægtede han Vilhelmine Gram (f.
23. Juli 1825), Datter af Skibskapitajn, Traktør Johan Frederik G.
og Johanne f. Danielsen.

Erslew, Forf. Lex. 
Lund, Borgerdydskolen i Kbhvn. S. 255. 
N-n, Skizzer af Folketingets Medlemmer S. 80. 
Blad for Arbejderforen. af 1860, 1879, Nr. 36 ff. 
Illustr. Tid. 24. Avg. 1879. 
A. J. Meyer, Arbejderforen. af 1860. 
J. Michaelsen, Fra min Samtid II, 173 ff. 
Neergaard, Under Junigrundloven II.                                                                                  

<i>C. Nyrop.</i>

</chapter><chapter name="Rind, Hans Christian Bull, 1783-1821, Skuespiller">

<b>Rind, Hans Christian Bull,</b> 1783-1821, Skuespiller, 
fødtes 2. Dec. 1783 i Kjøbenhavn, hvor hans Fader da sad i smaa Kaar
som Spisevært, blev i 12-13 Aars Alderen antaget som Danseelev
ved det kongl. Theater og fik som saadan og som Korist en Del
Børne- og andre Smaaroller, f. Ex. Bondedrengen i «Høstgildet»
og Claus i «Vinhøsten»; i 1800-1 søgte han med Orlov Lykken
ved Grev Trampes Theater i Odense, men anvendtes her kun i
nogle ganske ubetydelige Skuespilroller og i Balletternes groteske
Fruentimmerpartier. Efter sin Tilbagekomst fik R. 4. Febr. 1802 sin
egentlige Debut paa det kongl. Theater som Lubin i «Den gode
Moder»; denne Rolle, der hørte til de naive Elskere, passede ham
saa daarlig som tænkeligt: den krævede en let og vindende Fremtræden, 
medens R. var ugratiøs indtil Løjerlighed og med sin urene
Stemme, sit uædle Ansigt og sin kraftige, næsten klodsede
Legemsbygning gjorde et alt andet end umiddelbart indtagende Indtryk.
Debuten blev da ogsaa en grundig Fiasko; derimod godtgjorde R.
i en Række Knøseroller, som Peter i «Menneskehad og Anger»,
sin Brugbarhed, og 1805 fik han kongl. Udnævnelse som Skuespiller. 
Skjønt R. det følgende Aar ikke alene som Jens i «Jacob
v. Thyboe» med Hæder løftede Arven efter Gjelstrup, men endog
i «Ungdom og Galskab» som Mikkel Madsen dristig kappedes
med den forgudede H. C. Knudsen (i Johans Rolle), maatte han
endnu i adskillige Aar staa i Skygge: H. C. Knudsen var ikke
den Mand, der frivillig gav Roller fra sig, og den yngre Carl
Bruun overstraalede R. ved sine lykkeligere Naturgaver. R. lod det
i disse Tilsidesættelsens Aar ingen Sinde skorte paa Flid og 
Samvittighedsfuldhed i sin Theatergjerning, og han skabte i tarvelige
og ubetydelige Roller flere højst komiske Figurer, saaledes i
«Opstanden i Rusland» en slesk krybende og gridsk, fordrukken Pope
og i «Kjærlighedsintrigen i Vinduerne» en indbildt fiffig Bondekarl.
Blandt sine Kammerater nød R. allerede i disse Aar ikke ringe
Anseelse, og efterhaanden arbejdede han sig frem ogsaa i
Publikums Bevidsthed, da han ikke saa sjælden med afgjort Held, takket
være sit store Kopieringstalent, dublerede H. C. Knudsen, naar
denne var optagen af sine patriotiske Foretagender; helt frem i
første Linje kom han dog først ved Carl Bruuns pludselige Afgang
(1814) og H. C. Knudsens Død (1816).

R. fik nu Brug for hele sin Arbejdsdygtighed; Direktionen
overvældede ham med Roller, men R. besejrede alle
Vanskeligheder: han læste sine Roller efter Theatertid og i tidlige
Morgentimer, prøvede om Formiddagen og spillede om Aftenen, som oftest
hver Aften og i Regelen en ny Rolle hver Uge. Det er en
Selvfølge, at der under disse Forhold ikke levnedes megen Tid til
Indstuderingen af hver enkelt Rolle, og det var derfor naturligt,
at R. nu, da han overtog Knudsens Roller, holdt sin Fremstilling
af disse nøje i Forgængerens Form, tilmed da han kunde kopiere
denne med slaaende Lighed; ganske vist besad han ikke Knudsens
frodige Lune til de komiske og ej heller dennes følsomme Gemyt
til de rørende Roller, men han raadede over en uvilkaarlig
Løjerlighed, der stemte til Latter, og en ærlig Sanddruhed, der gjorde et
hjærtevindende Indtryk. R. blev da ogsaa snart Publikums
erklærede Yndling; selv i den beundrede Carl Bruuns Glansroller, som
Marcel i «Fruentimmerhaderen», vandt han stærkt Behag ved den
Munterhed og Glæde, han følte ved sin Kunst, og som fra ham
meddelte sig til Publikum; han var ingenlunde smuk som
Forgængeren, men hans Humør var frisk og opfindsomt, hvilket han
til fulde godtgjorde i en Rolle som Dalby i «Skuespilleren imod sin
Vilje», hvor han med overlegen Teknik og snarraadig Komik
fremstillede ikke mindre end 8 forskjellige Forklædningsfigurer. Medens
R. i de Roller, han tog i Arv efter Bruun og Knudsen, holdt sig
nær til Forgængeren, udfoldede hans Fantasi sig frit og
selvstændig i nye Stykker og skabte en Række originale Figurer, hvis
Komik beroede paa Forholdet mellem indbildt og virkelig Kløgt; 
snart spottede han, f. Ex. som Fogeden i «Den nye Jordegodsejer»,
med barok Komik Embedsmandsvigtigheden, snart fremstillede han
med vederhæftig Naturtroskab Bondeknøsens snæversynede 
Poliskhed, og han udstyrede dem med en Rigdom af burleske Smaatræk,
der ligesom løftede Figurerne op i den snurrigste Æventyrverden.

Omtrent samtidig med sit kunstneriske Gjennembrud fangede
R. den huslige Lykke: 19. Maj 1817 holdt han Bryllup med Skuespillerinden 
Caroline Walter (f. 1797 d. 1869, s. XII, 217); Livet laa
lyst og lykkeligt for de 2 unge almenyndede Mennesker, da en
tilfældig Overanstrængelse styrtede deres Lykke i Grus. 8. Marts
1821 fornam R. under Udførelsen af en parodierende Bravourarie,
«som om noget pludselig knækkede i Hovedet paa ham», den
næste Aften spillede han med Anstrængelse Antonius i «Den
politiske Kandestøber», og 21. Marts døde han, kun 37 Aar gammel,
endnu rig paa kunstneriske Muligheder.

Thaarup, Fædrenelandsk Nekrolog 1821-26. 
Overskou, Den danske Skueplads IV. 
Holbergs Komedier, Jubeludg., III, 2. 
P. Hansen, Den danske Skueplads II. 
Bournonville, Efterl. Skr. S. 107 f.

<i>Arthur Aumont.</i>

</chapter><chapter name="Rindom, Axel Frederik Laurits, f. 1836, Præst">

<b>Rindom, Axel Frederik Laurits,</b> f. 1836, Præst. R.s Forældre 
vare Kontorchef ved det kongl. Theater, Justitsraad Pet. Chr.
R. og Johanne Marie Severine f. Risom. Han er født i Kjøbenhavn 
21. Sept. 1836, blev Student fra Sorø 1856 og theologisk
Kandidat 1861. Aaret efter blev han Kateket ved St. Johannes
Kirke paa Nørrebro, 1866 resid. Kapellan og 1879 Sognepræst ved
samme Kirke. I det store, paa saa mange Maader uoverkommelige 
Sogn har han arbejdet med Nidkjærhed og Troskab, medens
han samtidig har virket for at faa Sognet delt; baade Helligkors
Sogn og St. Andreas Sogn ere i hans Tid udskilte fra St. Johannes
Sogn. Han har samlet mange om sin sunde Forkyndelse, der ikke
er bundet af noget Partistade. Ved Siden heraf har han forestaaet
et stort og vidt forgrenet Menighedsarbejde; særlig skal her nævnes
det af ham oprettede Børne- og Tjenestepigehjem i Ryesgade. -- 
R. er Forfatter til «Kristelig Katekismus til Brug for Seminarister»
(2. Opl. 1876) og i Forbindelse med E. Anger til «Kristelig
Katekismus til Brug i Skoler og ved Konfirmationen». Senere har han
udgivet «Vor Herres Jesu Christi Lidelseshistorie, udlagt for
Menigheden» (1888), «En Bibelforklaring for Menigheden over enkelte
Kapitler af Johannes-Evangeliet» (1894) og «Elleve af Herrens Apostle»
(1897). -- R. ægtede 1862 Laura Antonie Vilhelmine Kähler, Datter
af Proprietær Joachim K.; efter hendes Død (1875) ægtede han
1877 Johanne Vibeke Birch, Datter af Kongens Foged Carl Chr. B.

Elvius, Danmarks Præstehist. 1869-84 S. 286.

<i>V. Schousboe.</i>
</chapter>
<chapter name="Rindschat (egentlig Rindschaid), Sigfrid Friherre, --o.1626, til Friedberg, Schielleiten og Lutenberg">

<b>Rindschat</b> (egentlig Rindschaid), <b>Sigfrid</b> Friherre, --o.1626,
til Friedberg, Schielleiten og Lutenberg, en i Steiermark
hjemmehørende Adelsmand, var yngste Søn af Andr. R. og Ursula v.
Schweinebeck paa Lutenberg og er antagelig kommen til Danmark
i Ritmester Josva v. Qualens (XIII, 318) Tjeneste. Det var i alt
Fald ved o. 1585 at ægte dennes Enke, Magdalene Olufsdatter Munk,
at han blev knyttet til den danske Adel og blev Ejer af Herningsholm. 
Her teede han sig som en gal Mand. Det var Smaating,
om end ikke i Samtidens Øjne, at han, da han var bleven Uven
med sin Sognepræst, formente denne Adgang til Kirken; men værre
var det, at han behandlede sit Tyende og sine Bønder med en
saa oprørende Grusomhed, at alle flyede ham, og hans egen Hustru
maatte forrette den groveste Tyendegjerning, kun høstende Hug
og Utak til Løn, medens Godset lagdes øde. Som betegnende for
hans Tyranni kan det anføres, at han gav en «Dreng», oven i
Kjøbet en Landsmand, som han mod hans Vilje havde slæbt med
fra Steiermark, en aflaaset Mundkurv paa, saa at Stakkelen kun kunde
faa Føde, naar det behagede Herren at aabne Mundkurven. Hans
Hustru ledsagede ham flere Gange paa Besøg i hans Fødeegn, først
1589, saa 1596, men da behandlede han hende saa slet, at hun
ganske ene flygtede fra Friedberg. Sygdom og hans Venners
Overtalelser nødte hende vel til den Gang at vende om, men hun rejste
dog kort efter til Danmark. 1601 kom imidlertid Friherren atter
til Danmark -- mærkelig nok synes hun og deres Datter selv at
have hentet ham, de vare i alt Fald 1601 alle 3 i Prag -- og
fortsatte saa i de følgende 7 Aar sit gamle Levned; først da blev
det selv hans Hustrus Kjærlighed og Taalmod for meget. Efter
at være trængt ganske ud af sin Ejendom klagede hun sin Nød
for Kongen, der gav Befaling til at indføre hende i Besiddelsen
af hendes eget Gods, men S. R. opbrød hendes Laase paa Herningsholm, 
borttog Guld, Sølv og Løsøre og bortsolgte den indavlede
Sæd. Da han havde indesluttet sig paa Herningsholm, lykkedes det
kun ved List at fange ham, hvorefter han blev ført til Skanderborg,
og Sag anlagdes mod ham for Kongens Retterting, hvor han 25.
Jan. 1609 dømtes til at hensættes i evigt Fængsel. Dommen tyder
paa, at alt Samtiden havde Øje for, at S. R. sikkert led af en
momentan Sindssyge. Datteren synes at have været ganske aandssvag, 
men blev alligevel gift. Ellers taler det til Fordel for S. R.,
at han stod i Forbindelse med Mænd som Tyge Brahe og Johann
Kepler. Hans Hustru vedblev trods alt at hænge ved ham. Efter 
at han var bleven hensat i Fængsel paa Dragsholm forsynede hun
ham trolig med Klæder, Føde osv. lige til sin Død 1616. S. R.
døde i Fængselet, uvist naar; han levede 1620, men var død 1626.

Iris 1795, IV, 1 ff. 
Saml. t. Jydsk Hist. og Topogr. 2. R. TI, 145 ff.; III, 195 ff.                                                                                     

<i>Thiset.</i>

</chapter><chapter name="Ring, Ferdinand Edvard, 1829-86, Billedhugger">

<b>Ring, Ferdinand Edvard,</b> 1829-86, Billedhugger, ældre Halvbroder 
til Arkitekt H. C. Amberg (I, 193), blev født 28. April 1829
i Kjøbenhavn og var Søn af Malermester H. F. R. og Henrikke
Frederikke f. Bentzen. Han blev tidlig Elev af H. V. Bissen,
gjennemgik Kunstakademiet og vandt dets Sølvmedailler. Samme
Aar, han var færdig i Akademiets Skoler, 1854, vandt han ogsaa
en Pengepræmie for «En Jæger med sin Hund». Derimod lykkedes 
det ham ikke at vinde nogen Guldmedaille. Fra 1856-69
levede han i Sverige, hvor han udførte en Del dekorative Arbejder,
deriblandt 6 store Figurer til Raadhuset i Malmø, en Neptun til
Navigationsskolen i Gøteborg m. m. Da han kom tilbage til
Kjøbenhavn, vakte han Opmærksomhed for sin Evne til dekorativ
Billedhuggerkunst i større Stil, og det blev ham overdraget at
udføre den store Frontongruppe til det kongl. Theater. Trods det,
at den svære Komposition med de paa Klippemassen hvilende
Figurer for Øjet synes at tynge for meget paa den forholdsvis lette
Underbygning med de aabne Buer, gjør dog denne Gruppe, «Apollo
med Pegasus», en ret slaaende Virkning, set fra Torvet. En
Billedstøtte af H. C. Andersen, som han udførte i Konkurs med Saabye,
vandt ikke Prisen, i det dennes Arbejde blev foretrukket; men til
Randers udførte han en «Niels Ebbesen», der dekorerer ret
heldig paa sin Plads paa det lille Raadhustorv, men savner dybere
aandeligt Indhold og Originalitet i Opfattelsen. Noget lignende
gjælder om de 2 store Billedstøtter, som findes i det nationalhistoriske 
Musæum paa Frederiksborg («Thyra Danebod» og «Gorm den
gamle»), og heller ikke hans «Wiedewelt» i det ny Glyptothek hæver
sig over det almindelige. Derimod skabte han i Forening med
Arkitekten V. Dahlerup et storslaaet og virkningsfuldt plastisk
Mindesmærke i «Huitfeldt-Søjlen» paa Langelinje med den frit og
levende bevægede Sejersgudinde paa Toppen. Det er det af hans
Værker, der længst og heldigst vil bevare hans Navn. For øvrigt
har han bl. a. udført «Polykarp» til Frederikskirken samt nogle
andre Statuer og Buster.

Under sit Ophold i Sverige havde R. foretaget flere mindre 
Rejser til Tyskland, Frankrig og England. Efter at han var færdig
med Theatergruppen, fik han 1876 det Anckerske Rejselegat og
besøgte Italien. Under den Spaltning i Kunstnerstanden, som i 
1882-83 bragte de betydeligste Kunstnere til at tage Afstand fra
Akademiet, valgtes han 1883 til Medlem af Akademiet for 9 Aar. Han
døde 28. Maj 1886, ugift.

Weilbach, Nyt Kunstnerlex.

<i>Ph. Weilbach.</i>

</chapter><chapter name="Ring, Laurits Andersen, f. 1854, Maler">

<b>Ring, Laurits Andersen,</b> f. 1854, Maler. L. A. R. har taget 
Navn efter Landsbyen Ring ved Præstø, hvor han er født 15. Avg.
1854; hans Fader var Husmand Anders Olsen. Som Dreng kom
R. i Malerlære i Præstø; efter at være bleven Svend ernærede han
sig ved Haandværket i Kjøbenhavn og søgte i nogle Aar Uddannelse 
paa Kunstakademiet, uden dog at tage Afgangsbevis. Som
Udstiller debuterede han 1882 med Genrebilledet «Julebesøg», der
vakte Kjendernes Opmærksomhed ved sin dybe og alvorlige Følelse,
medens dets Mangler paa koloristiske og i det hele paa maleriske
Fortrin voldte, at det kun lidet ænsedes af det store Publikum.
Efterhaanden fik dette dog mere og mere Øjnene op for det 
ejendommelige og betydningsfulde i R.s Kunst, og Billeder som 
«Teglværksarbejdere» (1893), «Et Foraar» (1896, Akademiets Aarsmedaille)
og «Landsbyslagtere» (1899) have vakt almindelig Interesse. R.,
der flere Gange har studeret i Udlandet, særlig i Paris, med
Understøttelse fra Akademiet, og som er repræsenteret i Nationalgalleriet
ved «En Gangsti i Skoven» (1891), maler helst Billeder med mere
eller mindre fremtrædende Figurkompositioner i fri Luft. Af «Handling» 
findes der i disse almindeligvis det mindst mulige; Indholdet
er en Hverdagssituation, men denne er saa godt som altid skildret
med en Kraft, Simpelhed og Noblesse, der gribe og fængsle.
Ogsaa hvad det tekniske angaar, bevæger R. sig «paa det jævne»;
hans Udtryksmaade er knap, som den er klar, for en overfladisk
Betragtning maaske noget nøgtern, men altid sigtende mod et
bestemt Maal og sikkert rammende. 1896 ægtede R. Sigrid Kähler,
Datter af Keramikfabrikant H. A. K. (IX, 616).

Weilbach, Nyt Kunstnerlex.

<i>Sigurd Müller.</i>

</chapter><chapter name="Ring, Kristian Otto Vilhelm, f. 1845, Toldembedsmand, Nationaløkonom">

<b>Ring, Kristian Otto Vilhelm,</b> f. 1845, Toldembedsmand, 
Nationaløkonom. R. er født i Kjøbenhavn 3. Okt. 1845. Forældrene 
vare Toldassistent, senere Toldkontrollør, L. F. R. og N. J.
G. Ch. f. Kierrumgaard. I sin Skoletid blev han stærkt paavirket 
af Digteren Kr. Arentzen, der den Gang virkede som Lærer ved
Metropolitanskolen, og fik levende Interesse for Æsthetik, men valgte,
efter 1864 at være bleven Student, Statsvidenskab til Brødstudium
og tog i 1869 Examen heri. S. A. traadte han ind i Generaldirektoratet 
for Skattevæsenet som Volontær, blev ansat som Assistent
sammesteds i 1871 og som Kontorchef i 1888, en Stilling, som han
imidlertid kun beklædte i 2 Aar, i det han i 1890 udnævntes til
Overtoldinspektør for Kjøbenhavn. 2. Dec. 1882 ægtede han
Mathilde Elise Marie Jensen (f 20. Juli 1886). Foruden en
Oversættelse af nogle Noveller af Mérimée har han sammen med sin
Studiekammerat Vilh. Arntzen (I, 345) udgivet en Lærebog i
Nationaløkonomi («Nationaløkonomien, en Fremstilling af dens Grundforhold
og Udviklingslove», 1875), der paa adskillige Punkter, særlig i
Opfattelsen af det sociale Spørgsmaal, var en Forløber for den hele
Strømkæntring i dette Fag, som er karakteristisk for vore Dage.
<i>
H. Westergaard.</i>

</chapter><chapter name="Ringheim, David Gottschalksen, 1787-1875, Veterinær">

<b>Ringheim, David Gottschalksen,</b> 1787-1875, Veterinær, blev
født i Vang i Norge 18. Febr. 1787 som Søn af Lensmand
Gottschalk Mathiesen Mølsten og Randie Davidsdatter. Efter i 1809 at 
have taget Dyrlægeexamen blev han 1810 ansat som Regimentsdyrlæge 
ved Artilleriet, i hvilken Stilling han forblev til 1851. Fra
1837 fungerede han dog tillige som Stabsdyrlæge, og denne Stilling
beholdt, han til 1863. R. var en dygtig og energisk Mand, og han
har Fortjeneste af at have indført en bedre Ordning af Hærens
Dyrlægevæsen samt af i 1849 at have givet Stødet til Dannelsen af
den danske Dyrlægeforening, hvis Formand han var 1849-63. Af
det veterinære Sundhedsraad var han Medlem 1851-64. Hans
litterære Virksomhed var temmelig ubetydelig. -- R.s første Hustru
var Louise Sophie f. Lamotte (f. 1784 paa Koberg i Elfsborg Len,
d. 1844). I 1857 ægtede han Vilhelmine Caroline Trønberg (f. 1820
i Stockholm, d. 1898). Han døde 6. Juni 1875.

Erslew, Forf. Lex.

<i>B. Bang.</i>

</chapter><chapter name="Ringkjøbing, Anders Andersen, 1597-1668, Biskop">

<b>Ringkjøbing, Anders Andersen,</b> 1597-1668, Biskop, var født
i Ringkjøbing 1. Okt. 1597 og formodentlig en Søn af Borgerfolk.
1615 blev han Student fra Ribe Skole. Om han, saaledes som det
af nogle berettes, 1617 er bleven Rektor i Aalborg, turde være
tvivlsomt; men med Sikkerhed vides det, at han 1621 blev Sognepræst 
i Henne ved Varde, i hvilket lille Embede han sad, til han
1633 blev Præst for St. Nicolai Menighed i Varde. I denne 
Stilling maa han have vakt Opmærksomhed som en mere end almindelig 
dygtig Præst, da Kongen 1639 udnævnte ham til Sognepræst
ved Holmens Kirke i Kjøbenhavn; her havde han som en jævnlig
Tilhører Kong Christian, der fattede Godhed for ham, hvad der
viste sig ved, at han 1642 beskikkede ham til Biskop over Aalborg
Stift, i hvilket Embede han døde 11. Okt. 1668. Han har vistnok
gjort god Fyldest her og omtales i hvert Fald som en flittig og
aarvaagen Biskop. Nogen videre fremragende eller fremtrædende
Mand har han næppe været; hans Skribentvirksomhed indskrænkede
sig til 9 trykte Ligprædikener over adelige Personer, som i hans
Tid begravedes i Aalborg Stift. 1641 tog han Magistergraden, og
1653 kreeredes han til Dr. theol. 1643 var han med til at dømme
Præsten Jørgen Lauridsen Friis (V, 437) fra hans Kald for Vranglære, 
og senere deltog han oftere i Bispemøderne, ligesom han var
nærværende under hele Rigsdagen 1660, hvor han tog forholdsvis
betydelig Del i Forhandlingerne. A. A. R.s første Hustru, hvis Navn
ikke kjendes, døde 1645; 1647 ægtede han Helvig Villumsdatter,
som var Datter af Mag. Villum Paludan (d. 1634), Sognepræst og
Kannik ved Viborg Domkirke, og siden 1645 Enke efter den theologiske 
Professor Niels Poulsen Schandorph; hun overlevede ham
til 1671.

Kirkehist. Saml. 3. R. III, 757 ff.; IV, 838. 
Hundrup, Lærerstanden i Aalborg I, 6 ff. 
Lind, Krist. IV og hans Mænd p. Bremerliolm S. 408.

<i>Vilh. Bang.</i>

</chapter><chapter name="Rink, Hinrich Johannes, 1819-93, Geograf">

<b>Rink, Hinrich Johannes,</b> 1819-93, Geograf, var en Søn af
Grosserer Johannes R. og Agnese f. Hedde, begge fra Ditmarsken.
R. fødtes i Kjøbenhavn 26. Avg. 1819 og fik sin Uddannelse paa
Sorø Akademi, hvor han 1838 tog Artium, 1840 2. Examen.
Derefter studerede han Fysik og Kemi ved den polytekniske
Læreanstalt, vandt 1843 Universitetets Guldmedaille for en kemisk
Prisopgave, blev 1844 Dr. phil. i Kiel og hørte 1844-45 medicinske
Forelæsninger i Berlin. Her modtog han Tilbud om som Geolog
at deltage i Korvetten «Galatheas» Jordomsejling, og dette gav
hans Liv en ny Retning. Han fulgte med Korvetten til Kalkutta;
men da der med Togtet var forbundet et Kolonisationsforsøg paa
Nikobarøerne, afgik han til disse for geografisk at undersøge dem.
Efter et 5 Maaneders Ophold her tvang en heftig Klimatfeber, der
svækkede hans Helbred for hele Livet, ham til at vende hjem til
Danmark. 1847 udkom hans første større Arbejde: «Die Nicobarischen 
Inseln», der alt vidner om hans store Evner til gjennem 
omhyggelige fysiske og ethnografiske Undersøgelser at give et
levende Totalbillede af geografiske Forhold.

I Foraaret 1848 tiltraadte han med offentlig Understøttelse en
mineralogisk Rejse til Nordgrønland, særlig for at undersøge 
Grafitlejerne ved Upernivik og Omànak. Disse Undersøgelser fik vel
ingen stor praktisk Betydning; men des større blev det
almenvidenskabelige Udbytte af hans næsten 4aarige Ophold blandt den
eskimoiske Befolkning i den storladne Natur. Fra den Tid følte
R. sig uopløselig knyttet til Grønland. Ikke alene lykkedes det
ham med yderst ringe Midler at kortlægge det store Kystland og
at udarbejde det første geologiske Kort over samme; men han
kastede sig tillige over Studiet af Indlandsisen. Den store Landis
havde været kjendt fra gammel Tid; men dens Oprindelse,
Bevægelse og kavsale Sammenhæng med Nordhavets svømmende Isfjælde
optoges til videnskabelig Drøftelse først ved R.s Iagttagelser. Hans
Afhandling «Om Isens Udbredning og Bevægelse over Nordgrønlands 
Fastland» (1853) trak allerede Hovedlinjerne i vor Viden om
denne Sag, og da den fremkom midt under den hidsige geologiske
Strid om en nordevropæisk Istid, fik den en overraskende
Aktualitet og gjorde hans Navn bekjendt i den lærde Verden.

Da han 1851 vendte tilbage til Kjøbenhavn, fik han Sæde i
en grønlandsk Kommission, der bl. a. skulde overveje ogsaa
Monopolhandelen. Faa Kommissionens Vegne berejste han 1852
Sydgrønland og udgav «Om Monopolhandelen paa Grønland» (1852).
1853 traadte han i Handelens Tjeneste, først som Kolonibestyrer i
Julianehaab og Godthaab, fra 1858 som kongl. Inspektør over
Sydgrønland. Samtidig skrev han sit geografiske Hovedværk:
«Grønland, geografisk og statistisk beskrevet», der udkom fra 1852-57 i
2 Dele, gjenudgivet paa Engelsk i stærk udvidet Skikkelse 1877
under Titelen: «Danish Greenland, its people and products». Siden
H. Egedes «Perlustration» (1729) har intet enkelt Værk givet en
saa livfuld Skildring af Grønlands Natur og Folk.

Under sit nøje Samliv med Eskimoerne havde R. fattet levende
Interesse saa vel for deres borgerlige Vel som for deres mærkelige
Folkepræg, og fremtidig gik hans administrative Virksomhed derfor
væsentlig i human, hans videnskabelige Syssel i ethnografisk
Retning. Paa hans Forslag og under hans Ledelse oprettedes
Forstanderskaberne, et første Forsøg paa at sikre Grønlænderne
Indflydelse paa deres egne Anliggender; i samme Øjemed anlagde han
et lille Trykkeri i Godthaab, hvorfra der siden 1861 udgaar et 
eskimoisk Maanedsskrift. Samtidig studerede han deres Sprog, Sæder
og Overleveringer. 1866 udkom «Eskimoiske Æventyr og Sagn»,
senere fulgt af lignende Arbejder, og i de følgende 20 Aar drog
han hele Eskimofolket: dets Oprindelse, Udbredelse, Sprog og Sæder,
ind i sine Undersøgelser; 1887 offentliggjordes hans Resultater i u.
Bind af «Meddelelser om Grønland » under Titelen: «The Eskimo
tribes». Men foruden disse Hovedværker har han skrevet en
Mængde Afhandlinger i inden- og udenlandske Tidsskrifter. Af
det danske Videnskabernes Selskab, som 1852 havde skjænket ham sin 
Sølvmedaille, blev han Medlem 1864; end videre var han Æresmedlem 
af flere videnskabelige Selskaber, og da «Kommissionen for
Ledelsen af de geologiske og geografiske Undersøgelser i Grønland»
nedsattes 1878, blev han et virksomt og højt skattet Medlem af
samme.

Dog allerede 1868 havde hans vaklende Helbred tvunget ham
til at nedlægge sit Embede i Grønland, hvorefter han, som 1869
fik Titel af Justitsraad, bosatte sig i Kjøbenhavn; men da
Direktørposten i den kongl. grønlandske Handel (&#596;: Administration) 
1871 blev ledig, overtog han denne Stilling i Haab om at kunne
udrette noget for Grønlænderne, og under hans Styrelse gjennemførtes
saa Forstanderskab-Institutionen, ligesom der i Kjøbenhavn
oprettedes et «Grønlænderhjem» for unge Eskimoer, der lære Haandværk
el. lign. her nede. Men for øvrigt laa Stillingen ikke for R.
Skrøbelig af Helbred, mager og udslidt, stærk aandig optaget lignede 
han langt mere en stuelærd end en Mand, der i det meste af en
Menneskealder havde færdedes i fremmede Zoner. Faa have haft et
skarpere Blik for Kjendsgjerningernes Betydning end han, men endnu
færre have været langsommere i at naa en endelig Dom. Altid
ubeslutsom, altid optaget af dialektiske Tvivlsmaal, altid i Frygt for
at handle urigtig i Forbindelse med et ømtaaligt Sind beredte han
sig selv en Del Fortrædeligheder, og 1882 nedlagde han sit
Embede. Han bosatte sig i Christiania, hvor hans eneste Datter er
gift, og her fuldendte han sine sidste Arbejder. Han døde 15. Dec.
1893. Siden H. Egedes Dage har ingen haft en saadan Betydning
for Grønland som han. Hans humane Bestræbelser have forhaabentlig 
bragt Folkets Udvikling ind i et nyt Spor, og i sine Skrifter
har han tegnet de fysiske og ethnografiske Grundlinjer, hvorpaa
vore senere Undersøgelser bygge.

1853 giftede R. sig med Nathalia Sophie Nielsine (Signe) Caroline 
Møller (f. paa Godthaab i Grønland 24. Jan. 1836), Datter af 
Kolonibestyrer Jørgen Nielsen M. og Antonette Ernestine Constantine 
f. Tommerup. Signe R. har gjort sig bekjendt ved novellistiske
Skildringer af Grønlændernes Liv og Brydninger med den danske
Kultur, deriblandt «Koloniidyller fra Grønland» (1888).

Erslew, Forf. Lex. 
Geogr. Tidsskr. XII, 162 ff. 
Medd. om Grønland XVI, S. i-iv. 
The geograph. Journal (London) 1894.

<i>P. Lauridsen.</i>

</chapter><chapter name="Risbrigh, s. Riisbrigh (ovfr. S. 106 f.).">

<b>Risbrigh,</b> s. Riisbrigh (ovfr. S. 106 f.).

</chapter><chapter name="Risom, Jens Lauridsen, --1694, Godsejer">

<b>Risom, Jens Lauridsen,</b> --1694, Godsejer, fik 1656
Bestalling som Ridefoged paa Bornholm og spillede 2 Aar efter en
fremtrædende Rolle ved Øens Gjenerobring, i det han selv tredje
sammen med Jens Koefoed (IX, 335) tog Printzenskøld til Fange paa
Blykobbelgaard. Til Belønning skjænkede Kongen ham 1660 frit
paa hans, Hustrus og længstlevende Barns Levetid Nebbegaard ved
Fredericia med tilhørende Mølle. Gaarden, som var lagt øde af
Svenskerne i foregaaende Krig, forsynede R. med nye Bygninger,
ligesom han satte dens Jorder i god Stand, særlig ved Hjælp af
en ham 1663 tilstaaet Bevilling til Opstaldning af Stude, og 1676
fik han den efter gjentagne Ansøgninger foræret til Ejendom.
Samtidig var han ved et heldigt Magelæg med Kronen kommen i
Besiddelse af et betydeligt Bøndergods i Omegnen. R., der 1680
havde kjøbt Herregaarden Brandbjærg ved Vejle og 1689 var bleven
Assessor i Kommercekollegiet, ligesom han jævnlig af Regeringen
blev brugt som Kommissær, døde paa Nebbegaard i Begyndelsen
af 1694. Hans Hustru, Sophie Lauridsdatter, var død før han.

Saml. t. Jydsk Hist. og Topogr. VI, 19 ff.

<i>C. E. A. Schøller.</i>

</chapter><chapter name="Rist, Johan Georg, 1775-1847, Diplomat, Regeringsraad">

<b>Rist, Johan Georg,</b> 1775-1847, Diplomat, Regeringsraad,
var født i Landsbyen Niendorf tæt nord for Hamborg 23. Nov.
1775 og var Søn af en Præst. Først fik han akademisk Uddannelse 
paa Gymnasiet i Hamborg, senere studerede han ved Universiteterne 
i Jena og Kiel, og derefter kom han 1797 til Kjøbenhavn, 
hvor han blev Privatsekretær hos Finansminister Schimmelmann. 
Han kom nu i Forbindelse med hele den Schimmelmann-Bernstorff-Reventlowske 
Kreds i Kjøbenhavn, og han var derved
taget under Vingerne af de Mænd, der den Gang havde mest
at sige her hjemme paa Statslivets Omraade. En Virkning af
den Velvilje, som Udenrigsminister Christian Bernstorff fattede for
ham, var, at han kom ind paa den diplomatiske Bane. Han var
Legationssekretær i St. Petersborg fra 1801 til Slutningen af 1802 
for saa at blive sendt i samme Stilling til Madrid, hvor han var til
Efteraaret 1806. Medens han paa disse Poster kun havde haft liden
Lejlighed til selvstændig Virksomhed, er der af mange blevet væltet
mere Ansvar paa ham, end han holdt af, for hans Optræden i den
nye Stilling, han derefter fik, da han nemlig var Chargé des affaires
i London fra Efteraaret 1806 til Okt. 1807. Det var under hans
Virksomhed her, at Englænderne gjorde Toget til Kjøbenhavn, og
han har maattet høre ilde for, at han ikke i Tide underrettede
Regeringen om, hvad der var i Gjærde fra Englands Side. Han
har imidlertid med rette paastaaet, at han havde maattet kunne
gjøre Mirakler, hvis han skulde have skaffet en Efterretning om de
engelske Planer til Danmark, inden det var for silde; i den Grad
havde Englænderne forstaaet at afspærre for Samkvemmet med
Fastlandet, indtil enhver Advarsel maatte komme for sent. Efter sin
Tilbagekomst fra London blev han det følgende Aar ansat som
Chargé des affaires i Hamborg, paa en Tid, da en diplomatisk
Virksomhed i denne By som en Følge af Napoleons Fastlandsspærring
fik en særlig Vigtighed. Da Hamborg i Dec. 1810 var blevet
optaget i det franske Kejserdømmes Lande, vedblev R. at virke i
denne By som dansk Generalkommissær og Generalkonsul.

Det var overordentlig vanskelige og tit pinlige Forhold,
hvorunder R. havde at optræde her, da der var fuldt op med Told- 
og Smuglerisager, der let fremkaldte Sammenstød med de franske
Myndigheder; men R. viste Dygtighed og Takt. Stillingen maatte
saa meget mere blive ham pinlig, som det efterhaanden blev svært
for ham at forsone sig med Frederik VI's Politik. Som R.
nationalt var Tysker, saaledes følte han sig som saadan. Da han 1797
var kommen til Kjøbenhavn, var det ogsaa ganske overvejende en,
hvad Dannelse og til Dels hvad Sprog angaar, udelukkende tysk
Kreds, han levede i. Danmark var aabenbart den Gang et helt
fremmed Land for ham, om han end nok saa meget loyalt vilde
opfylde de Pligter, han, den fødte Holstener, havde som den danske
Konges Undersaat. Da han kom bort for som Diplomat at repræsentere 
Staten som Helhed, skete der en Forandring heri; det er,
ligesom hans særlig tyske Følelser nu træde noget tilbage, og nu
er det ikke blot Tyskland, han nævner som sit Fædreland, ogsaa
Danmark nævnes af ham med det samme Navn. Fra dette Standpunkt 
er han da ogsaa stærkt patriotisk bevæget ved Ulykken 1807,
og han deler ganske den almindelige danske Forbitrelse mod
Englænderne. Han er da heller ikke i Tvivl om, at den Politik, som 
Kongen den Gang valgte, var den rette. Men under sit Liv i den
følgende Tid i Hamborg, da Indtrykket af Napoleons Voldsherredømme 
i Tyskland ret maatte blive levende for ham, og da han
stærkt kom under Indflydelse af den tyske Nationalitetsbevægelse,
der efterhaanden voxede sig stærkere, fik Tanken om, hvad der
kunde bringe Tyskland Frelse fra det franske Tryk, snart helt
Magten over ham, og det blev ham stedse mere og mere pinligt, at
hans Konge stod paa den anden Side, ja, endog i den Grad, at
han (1813) tog sin Afsked. Skjønt han var oprørt over Carl Johans
Politik imod Frederik VI, var det dog tydelig nok hans Mening,
at selv om denne kun kunde have opnaaet en Tilslutning til
Koalitionen ved først at give Afkald paa Norge, burde han have gjort
det. Han var da ogsaa overvejende glad ved Efterretningen om
Kieler-Freden.

Samtidig var det ham en Sorg at se den Forandring, der fandt
Sted i de øverste Regeringskredse. Efter at Christian Bernstorff
allerede 1810 havde forladt sin Stilling som Udenrigsminister,
fratraadte Schimmelmann og Christian Reventlow i Dec. 1813 deres
Pladser som staaende i Spidsen for Finansministeriet og
Rentekammeret, og hermed var det ude med de Mænds Virksomhed i
høje Stillinger, som han nærmest havde sluttet sig til. I det han
altid havde haft et aabent Øje for Modsætningen imellem, hvad
man havde plejet at kalde det danske og det tyske Parti her
hjemme, var det ham næsten, som om Staten blev ham mere fremmed, 
da det første Parti var traadt tilbage, og da det blev Niels
Rosenkrantz, Godske Moltke og Møsting, der fik mest at sige som
Kongens Raadgivere. Den store Højagtelse, han følte for Moltke,
og den personlige Hengivenhed, han nærede for Rosenkrantz,
formaaede ikke at trænge denne Følelse tilbage. Vigtigere var det
dog, at Kongens Politik lige saa lidt indad til som med Hensyn til
de ydre Forhold var efter hans Hoved. Han havde ingenlunde
været uden Paavirkning af den franske Revolutions Ideer, og hvor
loyal en Undersaat han end var, blev han dog som saa mange
Tyskere paa denne Tid grebet af Haab om, at frie Forfatninger
skulde komme til at afløse Enevælden, og han haabede da tillige,
at en saadan skulde blive Holsten til Del. Dette skete imidlertid
ikke, og samtidig med at han i stigende Grad fik Indtryk af
almindelig Forarmelse og af Slendrian og Slaphed i den hele
Styrelse, var han misfornøjet med, at de Ansøgninger, han indgav om
Ansættelse i forskjellige Embeder, ikke førte til noget. Det var 
ham ikke tilstrækkeligt, at Regeringen brugte ham i flere Kommissioner 
om for øvrigt vigtige Forhold, saaledes baade i Anledning
af Hertugdømmernes Reorganisation efter Kieler-Freden, ved Opgjørelsen 
af Lauenborgs finansielle Stilling, da det nu kom under den
danske Krone, og ved Ordningen af Toldforhold ved Elben. Først
ved Aaret 1830 fik han Lejlighed til atter at træde mere frem. Da
Uwe Lornsen i dette Aar udgav sit bekjendte Skrift om
Slesvig-Holstens Forfatning, skrev han et Flyveskrift i den Anledning i
loyal Aand, og han kom paa en Maade til at spille en aktiv
politisk Rolle, da han fik Sæde iblandt de 29 saakaldte erfarne Mænd,
der som Repræsentanter for Hertugdømmerne skulde udtale sig om
Provinsialstænders Indførelse, I det hele troede han nu paa en
lykkeligere Udvikling af Statens Forhold, i det det ogsaa var ham
kjært at se det stærkere Liv, der var ved at vaagne i selve
Danmark. I Aaret 1834 blev han Medlem af den slesvig-holstenske
Provinsialregering i Slesvig By. Her vedblev han at virke indtil
7. Sept. 1846, da han blev afskediget. Snart efter døde han, 5.
Febr. 1847. 1826 var han bleven Konferensraad, 1836 Kommandør
af Danebrog.

Uden at være nogen ualmindelig Begavelse var R. en dygtig
og tillige pligttro Mand. Foruden den Uddannelse, han havde faaet
som Embedsmand i flere Retninger, var han ogsaa en fint
æsthetisk dannet Mand, og det var vistnok hans Interesse i den
Retning, der bragte ham til at skrive et biografisk Arbejde:
«Schönborn u. seine Zeitgenossen» (1836). Hans «Lebenserinnerungen»
udgaves 1880-88 i 3 Bind af G. Poel.

R. var 13. Juli 1813 bleven gift med en Frøken Hanbury og
havde i sit Ægteskab flere Børn.

<i>E. Holm.</i>

</chapter><chapter name="Rist, Jonas, 1692-1737, Præst">

<b>Rist, Jonas,</b> 1692-1737, Præst, fødtes 18. Juli 1692 i
Saltdalen, hvor Faderen, Knud Larsen R., var Vicepastor i 45 Aar
til sin Død 1727. Moderen hed Susanne Jensdatter Todal. Han
kom 1707 i Bergens Skole, deponerede 1713 og blev Aaret efter
Hører ved Frederikshalds Skole. Da Carl XII 1716 faldt ind i
Norge, tog han strax Tjeneste ved Peder Colbjørnsens Kompagni,
som han fulgte paa dets forskjellige «Expeditioner». Da Fjenden
var borte og Skolebygningen brændt, blev han Huslærer i
Christiania til 1719, da han drog til Kjøbenhavn og tog Attestats 1720.
S. A. leverede han under Titelen «Frederikshalds Æreskrans» en
Beretning om samtlige denne Bys Belejringer efter officielle 
Dokumenter, gamle Folks Meddelelser og egne Optegnelser. Meget
er her opbevaret, som ellers vilde være gaaet tabt, og som
Fortæller maa han i det hele anses for paalidelig, om det end er
kjendeligt, at Brødrene Colbjørnsens Indflydelse har gjort sig
gjældende ved hans Bedømmelse af de militære Forhold. Efter i 4
Aar at have ligget i Kjøbenhavn og lidt stor Nød blev han 1723
Sognepræst til Ullensaker, hvor han døde ugift 16. Nov. 1737.

Dansk Museum Juni-Avg. 1782.

<i>D. Thrap.</i>

</chapter><chapter name="Rist, Peter Frederik, f. 1844, Officer, Forfatter">

<b>Rist, Peter Frederik,</b> f. 1844, Officer, Forfatter. R. fødtes
i Kjøbenhavn 7. Juli 1844; hans Forældre vare Kammerraad August
Ahlert R. (d. 1884) og Charlotte Frederikke f. Philipsen (d. 1863).
I v. Westens Skole, hvor han gik, havde han Hovedet fuldt af
Skjønlitteratur og Theater, og endnu i Efteraaret 1863 var
Artiumsudsigten vistnok lidt skyet. Men saa kom Krigen og hjalp udenom.
I Jan. 1864 blev han Officersaspirant, afgik i Marts til 9. Bataillon i
Fredericia, fulgte næste Maaned med Scharffenbergs Brigade til
Dybbøl og blev saaret under Stormen paa Skanserne 18. April. Efter
at han var bleven helbredet, gjorde han Resten af Felttoget med
som Reservesekondlieutenant. Naturligvis hjemsendtes han efter
Fredslutningen og skulde nu atter læse til Artium; men for anden
Gang tog Militærstanden ham og beholdt ham. 1866 blev han
Sekondlieutenant i Linjen (19. Bataillon, Nyborg), næste Aar
Premierlieutenant (18. Bataillon, Kjøbenhavn-Helsingør), 1881 Kapitajn
og Kompagnichef (22. Bataillon, Helsingør, forflyttet 1888 til 4.
Regiment, Kjøbenhavn). Endelig udnævntes han 1893 til Chef for
15. Bataillon (Kastellet) samt Aaret efter til Oberstlieutenant.

Mest bekjendt er han dog bleven som Forfatter. Under det
lange helsingørske Garnisonsliv havde han ofte Orlov til
Hovedstaden, hvor bl. a. G. Brandes' Forelæsninger æggede ham til
digterisk Produktion. Han skrev meget. Men han synes let at betages
af selvkritisk Mismod, og alt det skrevne blev brændt. Sin
Forfatterdebut fik han som historisk Skribent. Efter at han delvis
havde udbyttet sine historiske Studier i nogle populære 
Tidsskriftsafhandlinger, udgav han 1884 sine livfulde Skildringer af det 
18. Aarhundredes Militærvæsen («Fra Støvlettiden»). Senere blev han
Medredaktør af det fortjenstfulde populært historiske Tidsskrift
«Musæum» (1889 ff.), ligesom han fra 1888 var bleven Medarbejder af
«Meddelelser fra Krigsarkiverne» og fra 1896 blev Leder af
Generalstabens krigshistoriske Arbejder. Hans foreløbig sidste Bog (1899) 
er en paa Breve osv. støttet Skildring med den for ham betegnende
Titel «Olaf Ryes Saga». -- Det kan maaske i denne Sammenhæng
tilføjes, at han (1890) har redigeret «Soldaterlæsning» og (1896) ordnet
Garnisonsbibliotheket.

Som skjønlitterær Forfatter har han jævnlig grebet tilbage til
sine historiske Studier, maaske for der at søge Værn mod et vist
Hang til det fantastiske eller for at tilfredsstille paa lempelig Vis
en lille Tilbøjelighed for det sære eller maaske blot for at
ukjendeliggjøre en og anden oppositionel Tendens gjennem et gammeldags
Kostume. Saaledes ere nogle større og mindre historiske Noveller
og historiske Pasticher blevne til (blandt de sidstnævnte Bogen
«Pagebreve», 1898). Hans poetiske Debutbog var «En Rekrut fra 64»
(1889). Man savner muligvis i denne Fortælling, som ogsaa
andensteds hos R., en kraftig Gjennemførelse af den formentlige Plan;
Slutningen ligesom drejer om ad en Sidevej og anslaar en
Stemning, som Læseren ikke havde ventet. Men man finder en Række
gode Silhouetter af danske Befalingsmænd og menige og en
overordentlig levende Skildring af Krigens Lidelser og af Folks Maade
at tage dem paa. Fremstillingen er baade her og i Novellesamlingen 
«Soldater» (1890) indtagende frisk og greben. I senere Arbejder 
synes R. undertiden optagen af Omsorg for, hvad Franskmændene 
kalde «artistisk Stil», d. v. s. en Higen efter særmærkende
Ord og en Afbalanceren af Rhytmen aldeles uden Hensyn til, om
disse Særord og denne rhytmiske Vuggen nu ogsaa ere det
naturligste Udtryk for de optrædende Personer og deres skiftende
Stemninger. Derved kan der komme lidt køligt over Fremstillingen,
som om Forfatteren ikke selv havde været revet med. Men
overalt træffer man paa fine Enkeltheder, saaledes i Novellesamlingen
«Jonathan» (1894) Billedet af den unge Officers lette Rus eller i
«Efter Dybbøl» (1892) den nydelige Skildring af en nybagt
Lieutenants naive Førsteforelskelse. I den sidstnævnte Bog har R. ogsaa
tegnet meget skuffende en behagesyg kvindelig Elskværdighed. Ellers
har han maaske nok større Evne til at give Milieuets og en enkelt
Situations Farve end til med raske Strøg at uddybe og
levendegjøre Figurer.

R. har rejst meget, uden at dog Indtryk fra disse Rejser lade
til at være komne hans Digtning synderlig til gode, som jo i det
hele taget samler sig ret tæt om danske Militærpersoner. Han har
3 Gange og til Dels i længere Tid været i Tyskland eller Østerrig,
et Par Gange i Norge, en Gang i Holland, i 1880 til Søs til 
Middelhavet og Ægypten. -- Han ægtede i 1874 Ida Møller (f. 1850),
Datter af Byfoged i Frederikshavn Lorenz Bertelsen M. og
Caroline f. Dømler.

<i>Vilhelm Møller.</i>

</chapter><chapter name="Ritter, Georg Heinrich, 1786-1855, Læge">

<b>Ritter, Georg Heinrich,</b> 1786-1855, Læge, fødtes i
Flensborg 13. Marts 1786, studerede i Kiel først Theologi, senere
Medicin, hvilket Studium han derpaa fortsatte i Kjøbenhavn og Berlin.
1819 blev han pramoveret i Kiel, virkede dernæst her som Læge
og Privatdocent ved Universitetet, blev 1823 Forstander for det
derværende Vaccinationsinstitut, udnævntes 1826 til Professor
extraordinarius, 1829 til Professor ordinarius i det medicinske Fakultet, 
s. A. til Medlem af det slesvig-holstenske Sanitetskollegium, fungerede i
nogle Aar efter sin Svoger Professor Lüders' (X, 496) Død (1831)
som Direktør for Kiels akademiske Sygehus og blev 1845 Etatsraad.
Han tog Afsked fra sin Universitetsstilling i 1854 og døde 19. Avg.
1855. Hans litterære Efterladenskaber ere faa og uden væsentlig
Betydning.

Alberti, Schlesw.-Holst.-Lauenb. Schriftsteller-Lex. 
Biogr. Lex. der hervorrag. Aerzte.                                                                             

<i>Jul. Petersen.</i>

</chapter><chapter name="Ritter, Jonathan Christian Wilhelm, 1775-l821, Læge, geologisk og botanisk Forfatte">

<b>Ritter, Jonathan Christian Wilhelm,</b> 1775-l821, Læge,
geologisk og botanisk Forfatter, er født 19. April 1775 i Flensborg, 
hvor hans Fader, Joh. Fried. Wilh. R., var Læge; Moderen hed Maria
Elisabeth Juliane f. Ramssler. Han studerede Medicin, tog Doktorgraden 
og nedsatte sig 1798 som praktiserende Læge i Altona, men
opholdt sig kun faa Aar i denne By, hvorpaa han efter i 7 Aar
at have været nedsat i Krempe 1811 flyttede til sin Fødeby
Flensborg. Her døde han 15. Sept. 1821. Han havde en ganske
omfattende Forfatter- og Udgivervirksomhed baade i medicinsk,
geologisk og botanisk Retning. Der haves saaledes flere hygiejniske og
medicinske Afhandlinger fra ham, alle med et populært-videnskabelig 
Snit. Som geologisk Forfatter optraadte han med et Par ganske
omfangsrige Afhandlinger: «Beschreib. d. grössten u. merkwürdigsten
Höhlen d. Erde» (Hamb. 1801) og «Beschreib. merkwürd. Berge,
Felsen, Vulcane etc.» (2 Bd., Posen u. Leipz. 1806). Som R. i
Fortalen selv gjør opmærksom paa, ere disse Bøger ikke at betragte
som selvstændige Afhandlinger, men ere beregnede for «diejenigen 
Leser, welche bloss Freunde der Natur, aber keine eigentliche 
Gelehrten sind». Afhandlingerne ere kun baserede paa andres
Iagttagelser, men vidne om stor Interesse for Naturfænomenerne og 
en ikke ringe Belæsthed i den videnskabelige geologiske Litteratur.
R. har ogsaa udgivet Oversættelser af forskjellige franske,
novellistisk behandlede Biografier.

Lübker u. Schröder, Schlesw.-Holst.-Lauenb. Schriftsteller-Lex. 
Poggendorf, Biogr.-lit. Handworterbuch der exacten Wiss.                                 

<i>K. Rørdam.</i>

-- J. C. W. Ritter har som <i>Botaniker</i> næppe efterladt sig andre
Spor end en paa Tysk affattet Beskrivelse af de i Slesvig og
Holsten samt de tilgrænsende Hansestæder vildtvoxende Blomsterplanter,
der udkom i Tønder 1816 og i det følgende Aar blev forøget med
et Tillæg, der udkom i Augustenborg og indeholder et Udvalg af
de større, mest iøjnefaldende blomsterløse Planter, men er uden
Betydning. Værket udgaves paa eget Forlag og kunde kun erholdes
hos Forfatteren selv. Blandt sine Kilder nævner han i Fortalen
Hornemann og «Flora Danica», som han ogsaa flittig har benyttet.
R. har med dette Skrift vistnok bidraget en Del til at udbrede
Plantekjendskab i de tysktalende Dele af Hertugdømmerne, men
noget nyt for Videnskaben bringes ikke, og der er kun givet meget
faa Bidrag til Oplysning om Arternes Udbredelse i Landet.

<i>E. Rostrup.</i>

</chapter><chapter name="Ritto, Ole Peter Hans Christian, f. 1847, Forfatter og Oversætter">

<b>Ritto, Ole Peter Hans Christian,</b> f. 1847, Forfatter og Oversætter. 
R. er født 16. Nov. 1847 i Gammelby ved Vejle. Forældrene 
vare Cand. phil., Landmaaler R. og Eleonora f. Momme.
1863 afgik han ved Realafgangsexamen fra Horsens lærde Skole,
arbejdede derefter en Tid ved Hærens Intendantur og var 1868-71
ansat ved Statstelegrafen i Aarhus. Siden har han virket i samme
Egenskab i Kjøbenhavn, fra 1896 som Overtelegrafist. Foruden at
R. har leveret originale æsthetiske Bidrag til Blade og Tidsskrifter
(Digte og Smaafortællinger), har han oversat adskilligt fra Fransk;
her er især at fremhæve hans smukke metriske Gjengivelse af det
oldfranske Heltedigt «Chanson de Roland» (1897). Han ægtede
1888 Dagmar Wilstrup, Datter af Overlærer, Cand. theol. J. C. W.
i Kjøbenhavn.                                                                    

<i>E. Gigas.</i>

</chapter><chapter name="Ritzau, Erik Nicolaj, 1839-1903, Direktør for et Telegrambureau">

<b>Ritzau, Erik Nicolaj,</b> 1839-1903, Direktør for et Telegrambureau,
er Søn af Skomagermester Niels Lauritz R. og Caroline Elisabeth
f. Bergeskov. Han fødtes 30. April 1839 i Kjøbenhavn og gik i
Melchiors Skole indtil sin Konfirmation. Han var oprindelig bestemt
til at ansættes paa et Handelskontor i Hamborg og nød derfor
særlig Undervisning i Fransk, Engelsk, Tysk og Handelsregning, 
men han fik Ansættelse under Postvæsenet i Kjøbenhavn. I 1863
aftjente han sin Værnepligt og udnævntes i Maj 1864 til Lieutenant.
Efter Krigen blev han hjemsendt og fik i 1865 Ansættelse ved «Dansk
Rigstidende» som Referent af Landstingets Forhandlinger. 1866
oprettede han «Ritzaus Bureau», der i stedse voxende Grad har
forsynet danske, svenske og norske Blade med uden- og indenlandske
Telegrammer, Korrespondancer og Meddelelser af forskjellig Art.
Dets Virksomhed har været ledet med Omsigt og Energi saaledes,
at det har kunnet overvinde den til Tider etablerede Konkurrence
(1866-67 af «Berlingske Tidende» og 1890-92 af et af Venstre
oprettet Bureau). I en Aarrække havde R. Sæde i Bestyrelsen for
Journalistforeningen, hvis Medlemmer han gjentagne Gange har ydet
Rejsestipendier, og under Udstillingen i Kjøbenhavn 1888 var han
ledende Medlem af det Udvalg, der repræsenterede Pressen i dens
Forhold til Udstillingen. Som Medlem af Direktionen for de
Massmannske Søndagsskoler og Skoleforeningerne «Vald. Schiøtts Minde»
og «Murerforeningen» samt som Administrator for det forenede
Un-derstøttelsesselskab «Borgervennen» har R. udfoldet betydelig
Virksomhed. Han ægtede i 1866 Anna Elise Jensen (d. 1878) og i 1879
Anna Bolette Brennecke (f. 1854), Datter af Karetmager B. i
Kjøbenhavn, -- Død 23. Dec. 1903.

P. Hansen, Ritzaus Bureau  1866-91.

<i>C. Christensen.</i>

</chapter><chapter name="Rixa, s. Richardis (ovfr. S. 86) og Richiza (ovfr. S. 93).">

<b>Rixa,</b> s. Richardis (ovfr. S. 86) og Richiza (ovfr. S. 93).

</chapter><chapter name="de la Rochefoucauld, Frédéric Charles, Greve de Roye, 1633-90, Officer">

<b>de la Rochefoucauld, Frédéric Charles,</b> Greve </b>de Roye,</b> 
1633-90, Officer,  tilhørte saa vel paa fædrene som paa mødrene
Side det fornemste franske Aristokrati; hans Fader var François
de la R., Greve de Roye, efter hvis Død Sønnen arvede denne
Titel, medens han tidligere havde kaldt sig Greve de Roucy; hans
Moder, Julienne Cathérine de la Tour d'Auvergne, var Datter af
Hertugen af Bouillon, Datterdatter af den berømte Vilhelm I af
Oranien. Som ganske ung blev R. Soldat og allerede 1657 Oberst
for et Rytterregiment, 1674 Maréchal-de-camp, 1676
Generallieutenant. Under Marechallerne Turenne, Luxembourg og Créqui
udmærkede han sig i Ludvig XIV s Krige i Nederlandene og
Tyskland og havde haft Udsigt til at naa de højeste Værdigheder, hvis
han ikke havde været ivrig Protestant. Saavel Ludvig XIVs som
R.s egne Ønsker mødtes derfor med Christian Vs, da denne i 1682
lod indlede Underhandlinger for at faa R. til at overtage
Kommandoen over den danske Hær. Det saa nemlig ud til, at Danmark, 
hvis Politik paa den Tid var nøje knyttet til Frankrigs, i Anledning 
af det gottorpske Spørgsmaal skulde komme i Krig med Sverige
og nogle af de nordtyske Stater. I Maj 1683 kom R. til Danmark,
efter Christian V's Opfordring ledsaget af et større Antal 
huguenottiske Officerer. Han blev strax udnævnt til Generalfeltmarskal 
med Rang umiddelbart efter Storkansleren og en meget høj Gage; kort
efter fik han Elefantordenen. Da R. kom til Danmark, var man
stærkt i Gang med at ruste; største Delen af Hæren blev mobiliseret
og trukken sammen i Holsten, og der blev oprettet mange nye
Regimenter. R. viste sig her som en dygtig Organisator, der, efter
hvad selv hans Uvenner maatte indrømme, satte Hæren «i mægtig
god Skik». Det var ogsaa under hans Ægide, at Artilleriet og
Fortifikationen (Ingeniørkorpset) for første Gang fik en fast og
rationel Ordning, ligesom det nævnes, at han modarbejdede den
over-haandtagende «Egennytte» hos Regiments- og Kompagnichefer.

R. kunde snart i høj Grad glæde sig ved begge Majestæters
Tillid og Yndest. Kongen skal endog have trukket ham med ind
i alle politiske Raadslagninger, hvad der vel nok med nogen Føje
er betegnet som uforsigtigt, da hans Forhold til Danmark alt i
alt var ret løst. Til Dronningen var han knyttet ikke blot ved
fælles Tro, men ogsaa ved fælles Slægtninge, og desuden arrangerede 
han Komedier, Karrusseller o. lign. Forlystelser i den ved Hoffet
i Versailles brugelige Stil; senere skal dog en Taktløshed fra
Grevinde de R.s Side have ødelagt det gode Forhold til Dronningen.
I øvrigt lader det til, at R.s Stilling her i Landet har været
temmelig isoleret. I Hæren var man vred over de mange Franskmænd,
han fik ansat i gode Stillinger; Feltmarskal Wedel og U. F.
Gyldenløve synes at have været hans erklærede Uvenner, og ligeledes
den saakaldte Kamarilla (s. IX, 296) saa skjævt til ham. Paavirket
fra flere Sider mistede Kongen derfor noget af sin Tillid til R.,
og ved Forberedelserne til Overfaldet paa Hamborg 1686 tog han
ikke Generalfeltmarskallen med paa Raad. Herover følte denne
sig krænket, og da Kongen vilde have ham til at tage Kommandoen 
over den mod Hansestaden samlede Troppestyrke, forlangte han 
i Steden for sin Afsked; efter forskjellige forgjæves Forsøg paa
at 4 forsone ham rettede Kongen sig efter hans Ønske. R. gik først
til Tyskland og siden til England, hvor han beklædte høje
militære Æresposter og blev udnævnt til irsk Pair under Navnet Jarl
af Lifford; men da Vilhelm af Oranien 1688 gjorde Landgang i
Tor Bay, nægtede R. at tage Kommandoen over den Hær, der 
blev sendt imod ham. 9, Juni 1690 døde han i Bath. R. havde
1656 ægtet Elisabeth de Durfort, Datter af Guy Aldonce Marquis
de Duras; hun døde 1715 i London, 82 Aar gammel. Af deres
mange Børn bleve de fleste tvungne eller lokkede til at gaa over
til Katholicismen.

Haag, La France protestante VI, 354 f.; V, 1048. 
Danske Saml. 2. R. V, 99 ff. 
Mémoires de Saint-Simon (1856) I, 259.

<i>H. W Harbou.</i>

</chapter><chapter name="Rode, jvfr. Rhode, Rhodius, Rohde.">

<b>Rode,</b> jvfr. Rhode, Rhodius, Rohde.

</chapter><chapter name="Rode, Frederik, 1800-83, Præst">

<b>Rode, Frederik,</b> 1800-83, Præst, fødtes i Kjøbenhavn 23.
Sept. 1800 som Søn af ndfr. nævnte Generalkrigskommissær Hans
Henrik R. Han gik først i Herlufsholms, siden i Christiania Skole,
blev privat dimitteret 1819 og tog theologisk Examen 1824. Han
blev Aaret efter Lærer ved Christiania Latinskole, men forlod den
1826 for at gaa til Finmarken som Sognepræst til Alten-Talvik og
konstit. Provst over Vestfinmarken. Han var en Tid her eneste
Præst i sit Provsti ligesom hans ældre Ven Stockfleth i Østfinmarken.
Han førte et næsten uafbrudt Rejseliv for at betjene de præsteløse
Menigheder, indtil han 1833 blev valgt til Stortingsmand og s. A.
udnævnt til Sognepræst i Gjerpen, hvor han 1843 blev Provst i
Bamle Provsti. Her var han lykkelig, æret og elsket af Provstiets
Præster og Menigheder, og det var efter megen Betænkning, han
1854 paa sin Biskops Opfordring søgte Stiftsprovstiet i Christiania,
den Gang Norges største gejstlige Embede. Her trivedes han ikke.
De mange uhyggelige Forretninger, Hovedstadsforholdene medføre,
vare ham noget uvante, og den megen Syslen med administrative
Sager levnede ham ikke den fornødne Ro til Studier. Han afslog
dog 1858 Tilbudet om Bergens Bispestol, ligesom han 1849 havde
afslaaet et lignende Tilbud om Tromsø, men han greb Lejligheden
til at udtale Ønsket om et Landskald, og han blev da 1859 Sognepræst 
til Lier. Herfra entlediget 1875 flyttede han til Christiania,
hvor han døde 24. Okt. 1883. I Finmarken brugte han Tiden,
navnlig paa sine Rejser, naar han laa vejrfast, til Optegnelser om
Land og Folk, hvilke han udgav 1842 med flere af ham selv
tegnede Specialkort. Denne Bog har haft et ikke ringe Værd og
benyttes fremdeles ved Siden af Stockfleths og Keilhaus Skildringer.
R. var en ærlig, mandig Karakter. Han kjendte ikke Menneskefrygt 
og veg ikke for Ubehageligheder, hvoraf han mødte adskillige,
navnlig i Christiania. Gift 1. (7. Maj 1826) med Olava Magdalene
Holter (f. 15. Juli 1807 d. 24. Maj 1828), Datter af Kjøbmand, senere 
Overtoldbetjent, Iver Günther H. og Elen Dorothea f. Lange; 2.
(26. Marts 1830) med Anne Lucie Holter (f. 3. Dec. 1809 d. 17. Okt.
1860), hans første Hustrus Søster.

Erlandsen, Tromsø Stifts Geistlighed S. 9.
Halvorsen,  Norsk Forf. Lex.

<i>D. Thrap.</i>

</chapter><chapter name="Rode, Gotfred Benjamin, 1830-78, Forfatter og Skolemand">

<b>Rode, Gotfred Benjamin,</b> 1830-78, Forfatter og Skolemand,
fødtes 9. Marts 1830 paa Vallø, hvor Faderen, Jørgen Reimer
Gottfried R. (f. 29. Juli 1794 d. 29. Avg. 1876), var først Birkedommer
og siden Stiftsforvalter. Moderen hed Barbara Jacobine f. Bartholdy.
G. R. blev undervist i Borgerdydskolen paa Christianshavn, tog 1847
Artium samt 1849-51 2. Examen og virkede derefter som Lærer
dels ved Rødding Folkehøjskole og paa Herlufsholm, dels ved
forskjellige ansete kjøbenhavnske Skoler. Efter at han i 1864 havde
underkastet sig Magisterkonferens i nordisk Filologi, ægtede han 9.
Maj 1866 Rota Margrethe Lehmann, en Datter af Politikeren Orla L.
(X, 170). 1874 oprettede han paa Skovgaard ved Ordrup en folkelig
Højskole, for hvilken han indtil sin Sygdom og Død, 12. Sept. 1878,
bar stor Omhu. -- Side om Side med sin Lærergjerning drev han
Studiet af nordisk Sprog og Litteratur og dannede sig i den Martin
Hammerichske Kreds en lidt upersonlig og bleg, men smagfuld,
klar, næsten pillen Stil. Han blev imidlertid aldrig en frodig
Skribent, de fleste af hans faa Bøger ere Udgiverarbejde (Kingo,
Holberg). Som Litterærhistoriker skrev han for Doktorgraden en lille
Afhandling: «Renæssancens tidligste Eftervirkninger paa dansk poetisk 
Litteratur» (1866), hvis sidste Halvdel giver et Par Kildeoplysninger 
og godtgjør Forfatterens poetiske Finfølelse. Blandt hans
Smaadigte vakte i sin Tid nogle Kjærlighedsvers (i «Digte og
Sange», 1857) en Del Bifald. Værdifuldere ere dog maaske enkelte
Børnevers (i «Fortællinger og Vers for større og mindre», 1858),
hvor han tager det op i elskværdig hyggelig Lunefuldhed med
selve sit Forbilled, hans nære Ven Chr. Richardt.

Erslew, Forf. Lex. 
Hundrup, Lærerstanden ved Metropolitanskolen S. 208 f.
Taler ved Dr. phil. G. R.s Jordefærd.

<i>Vilhelm Møller.</i>

</chapter><chapter name="Rode, Hans Henrik,</b> 1767-1830, Officer">

<b>Rode, Hans Henrik, 1767-1830, Officer, blev født paa 
Frederikshald 9. Sept. 1767. Forældrene vare Major Georg Frederik R.
og dennes 1. Hustru, Vilhelmine f. Stockfleth. Efter at have
gjennemgaaet Landkadetakademiet i Kjøbenhavn blev han 1784
Sekondlieutenant ved Kongens Regiment, ved hvilket han 1790 blev
Premierlieutenant, 1800 Kapitajn ved holstenske Infanteriregiment og Adjudant 
hos Prins Frederik af Hessen, 1803 Generaladjudant-Lieutenant. 1800-8 
var han tillige Lærer og Inspektionsofficer ved Militærinstituttet
i Rensborg. 1808 blev han Major og Overadjudant, 1809
Oberstlieutenant og fulgte s. A. Prins Frederik af Hessen til Norge, hvor
han siden forblev. I 1814 skal han have deltaget i Notabelmødet
paa Ejdsvold 16. Febr.; i Maj s. A. blev han af den nyvalgte Konge
Christian Frederik udnævnt til Kammerherre og til Oberst. Under
Aarets Felttog kommanderede han en Brigade, der dog ikke kom
i Ilden. Endelig blev han i Okt. s. A. udnævnt til Generalkrigskommissær 
for Land- og Søetaten, hvilken Stilling han beholdt til
sin Død, der indtraf paa hans Gaard Hellerud i Aker 29. Dec. 1830.

Til det overordentlige norske Storting i Høsten 1814 indleverede
R. sine «Bemærkninger til det Spørgsmaal: Kan Krigen med Sverige
fortsættes til Fordel for Norge?» Endskjønt denne Betænkning
langtfra overalt er uangribelig og paa en Nutidslæser mangesteds virker
naivt og overspændt, var vistnok Indtrykket af Skriftet et helt andet
-- nærmest sagligt og beroligende -- i hin oprevne og hastemte
Tid. Fremstillingen gjorde saaledes utvivlsomt sin Nytte, i det den
forfægtede, at et fortsat Forsvar langtfra var haabløst, og -- uden
at forpurre den fredelige Forening -- gav de bekymringsfulde blandt
Stortingets Medlemmer det Rygstød, som under Forhandlingerne med
de svenske Kommissærer vel kunde trænges for at opnaa de
heldigst mulige Betingelser for Norge i Unionen. -- R. blev i 1798
gift med Charite Nicoline Holst (f. 10. Juni 1778 d. 10. Nov. 1863).

Halvorsen, Norsk Forf. Lex.

<i>C. O. Munthe.</i>

</chapter><chapter name="Rode, Helge, f. 1870, Forfatter">

<b>Rode, Helge,</b> f. 1870, Forfatter, er Søn af ovennævnte 
Gotfred B. R. Han fødtes i Kjøbenhavn 16. Okt. 1870. Med Moderen
(som giftede sig anden Gang med den norske Politiker og Litterat
Erik Vullum) fulgte han og hans lidt ældre Broder Ove til Norge.
Her tog han, 15 Aar gammel, den saakaldte Middelskoleexamen, gik
derpaa en 3 Fjerdingaar i Teknisk Skole, opholdt sig andre 3
Fjerdingaar dels i London og dels paa Landet i England og har for
Resten boet skiftevis i Norge og i Danmark, fraregnet at han i
1899 rejste paa længere Tid til Italien. Allerede i sit 17. Aar fik
han et Par Novelleskitser trykt. Senere har han i Bogform udgivet
Fortællingen «Styrke» (1891), et Par smaa Digtsamlinger (1892 og 96)
samt 3 Helaftens-Skuespil, der alle ere blevne opførte paa
kjøbenhavnske Theatre. Friskest virker maaske, til Trods for gjentagne
Omarbejdelser, det første af dem, «Sommeræventyr» (udkom 1897), med 
dets lune Spot over virkelig og forloren Blaserthed og med dets
yndefulde Fremstilling af Sommernats-Maaneskinnets forskjellige
Indflydelse paa forskjellige Figurer. Hans 2 andre Stykker
(«Kongesønner », 1896, «Dansen gaar», 1898) saa vel som hans Lyrik tynges
undertiden af en Smule Særhed, der synes tilegnet hos oversensible
Udlændinger, eller af Higen efter et Enfold, der endnu ikke har
bag sig hint ubevidste Dybsind, som alene gjør Enfoldet poetisk
værdifuldt. Overalt er disse Digtningers Stemning skær og spinkel,
selv hvor den klæder sig i stærke Ord. Der er (for at bruge et
af Forfatterens Yndlingsord) noget «bristende» over den -- som af
bristende Suk eller af Smil, der brister i et Drag af Vemod.

<i>Vilhelm Møller.</i>

</chapter><chapter name="Rode, Ove, f. 1867, Journalist, Forfatter">

<b>Rode, Ove,</b> f. 1867, Journalist, Forfatter, er Søn af ovennævnte 
Gotfred B. R. Han fødtes i Kjøbenhavn 31. Avg. 1867, blev
Student ved Christiania Universitet 1885, tog næste Aar 2. Examen
og vendte saa tilbage til Danmark, hvor han havde i Sinde at
studere Fransk. Men det journalistiske Liv tog ham hurtig helt.
Han var strax begyndt at skrive i «Politikken» (fra 1892 blev han
fast Medarbejder ved dette Blad, fra Marts 1897 dets Redaktionssekretær), 
og Aaret 1887 gik ikke til Ende, inden han selv havde
faaet sig et lille radikalt Ugeblad, «Piraten». Det efterfulgtes, et
Aars Tid efter dets Ophør, af Dagbladet «Kjøbenhavn», som hvis
Redaktør (Juli 1889-Juli 1892) O. R. samlede om sig en Skare
jævnaldrende litterære Talenter. Til hans Journalistvirksomhed kom
siden, stærkere og stærkere, Deltagelse i det politiske Liv; han
stillede sig 1898 som Folketingskandidat. Saaledes blev der kun
ringe Tid tilovers til andet litterært Arbejde end et Par
Studentersamfunds-Komedier, nogle Theater oversættelser osv. I Bogform 
har han udgivet -- foruden en lille bitte Sangspiltext -- et Bind
smaa ironisk-lystige Bladfeuilletoner («Opdigtede Kjendsgjerninger»,
1894) samt den gratiøst konverserende Helaftens-Versekomedie
«Harlekins Omvendelse» (1899), hvis melankolsk farvede Satire er
rettet mod dem, der løbe fra deres Ungdoms frihedssyge Ubundenhed
og Uforknyttethed. Han ægtede i 1891 Nicoline Andrea Margery
Vibe Dedichen, Datter af tidligere Overlæge ved Modum Bad Hans
D. og Hustru f. Thaulow.

<i>Vilhelm Møller.</i>

</chapter><chapter name="Rode, Vilhelm Middelthon, 1832-86, Overretsprokurator">

<b>Rode, Vilhelm Middelthon,</b> 1832-86, Overretsprokurator, 
en Broder til ovennævnte Gotfred B. R., fødtes 28. Maj 1832 paa Vallø,
blev 1851 Student fra Borgerdydskolen paa Christianshavn, 1858 
juridisk Kandidat, 1866 Overretsprøveprokurator og 1868 Overretsprokurator 
i Kjøbenhavn. I denne Stilling skaffede han sig efterhaanden
ved sin klare Forstand, sit overordentlige Retsind og sin vindende
Personlighed et betydeligt Klientel og en stor Anseelse blandt sine
Kolleger. Som et Vidnesbyrd herom kan det anføres, at han var
Medlem af Bestyrelsen for den almindelige Sagførerforening fra
dennes Stiftelse til sin Død, 6. Dec. 1886 i Kjøbenhavn. Desuden var
han fra 1873 Sekretær ved Grosserersocietetets Komité, fra 1874
Formand for «Bikubens» Repræsentantskab, fra 1876 Forstander for
Budolphi Stiftelse og Formand for Sygehjemmets Bestyrelse. Størst
var dog hans Betydning som den, der i en lang Aarrække fra
Slutningen af Halvtredserne maatte siges at være Sjælen i
Studenterforeningslivet. Som ingen anden i hin bevægede Tid besad han
ved sin sunde Dømmekraft, sit tørre Lune og lette Vid, sin milde
Alvor og varme Følelse Evnen til at paavirke Ungdommen, der
beundrede ham og saa op til ham som til et Ideal. -- 16. Juli 1880
ægtede han Annette Caroline Ploug (f. 10. Maj 1855), en Datter af
Digteren Parmo Carl P. (XIII, 169).

Lund, Studenterforeningens Hist.
Nutiden  1886-87, Nr. 534.

<i>G. Kringelbach.</i>

</chapter><chapter name="Rodriguez, Carlos, 1618-89, Sprogmand">

<b>Rodriguez, Carlos,</b> 1618-89, Sprogmand, var, som Navnet 
antyder, Spanier af Herkomst, født i Madrid 14. Juni 1618. Naar
og hvorledes han kom her til Landet, er ikke oplyst; men han var
i nogle Aar Lærer i det spanske, italienske og franske Sprog ved
Sorø Akademi og udgav i den Tid en kort spansk Sproglære paa
Latin (1662), i det han samtidig var Sprogmester hos Tronarvingen,
den senere Christian V. Eftersom den gamle Daniel Matras nævnes
som fungerende ved Akademiet endnu i April 1665, maa denne
Læreanstalt den Gang have haft hele 2 Lærere i Italiensk. 1669
blev R. Professor extraordinarius i Spansk, Italiensk og Fransk ved
Kjøbenhavns Universitet; tillige ansattes han 1677 som
Avktionsdirektør i Hovedstaden, hvor han bl. a. ejede en Gaard i
Skidenstræde. Han døde 25. Jan. 1689. R. var gift med Magdalene
Sibylle Pedersdatter (d. 1719, 72 Aar gammel), hvis Fader var
Borgmester i Nakskov; i 2. Ægteskab ægtede hun Hans Villumsen,
Foged paa Færøerne. -- R.s omtalte Bog, «Fundamentum lingvæ
Hispanicæ», er et af Vidnesbyrdene om, at Kjendskab til Spansk
endnu i 2. Halvdel af det 17. Aarhundrede betragtedes som
henhørende til højere Verdensmandsdannelse. I den tager han efter
eget Udsagn kun med, hvad der er særegent for Sproget, ikke 
hvad det i Formlære og Syntax har analogt med Latinen. Den
slutter med en ganske lille Lydlære, d. v. s. saadan som man kunde
præstere den paa de Tider. Ved et Par enkelte Udtaleangivelser
tjener Bogen ogsaa til Oplysning om Datidens danske Udtale.

Worm, Lex. ov. lærde Mænd. 
Forhandlinger p. d. 4. nord. Filologmøde (1892) S. 223. 
Werlauff, Efterretn. om det st. kongl. Bibl., 2. Udg., S. 92 ff.

<i>E. Gigas.</i>

</chapter><chapter name="Rodriguez, Frederik Christian, 1668-1726, Præst">

<b>Rodriguez, Frederik Christian,</b> 1668-1726, Præst,  blev født 
i Kjøbenhavn og var Søn af ovennævnte Professor Carlos R. Han
blev Student 1688 fra Kjøbenhavns Skole og tog 1690 Attestats.
1695 blev han som Hovmester for en Knuth optaget i det kongl.
Ridderakademi i Kjøbenhavn. 1698 udnævntes han til Præst i
Kjærteminde, men uden at tiltræde der fik han strax efter ny
Udnævnelse til Sognekaldet i Nakskov, og inden han rejste til sit
Embede, tog han Magistergraden. Aaret efter holdt han Bryllup
med den 16aarige Ida Sophie Hofman (d. 1722), Datter af
Justitsraad, Overkrigskommissær i Norge H. 1705 skulde han have 
fulgt som Konfessionarius med Frederik IV's yngste Broder, Prins
Vilhelm, paa Udenlandsrejse; men da Prinsen uventet døde i
Kjøbenhavn, maatte R. vende tilbage til Nakskov. 1706 blev han
Herredsprovst. Han havde oftere haft Lejlighed til at prædike paa Tysk
for Enkedronningen paa Nykjøbing Slot. Ved indtraadt Vakance
blev han derfor 1712 udnævnt til Slotspræst i Kjøbenhavn med
Forpligtelse til at prædike baade paa Dansk og Tysk. 1715 
forflyttedes han til Sognepræst ved Trinitatis Kirke i Kjøbenhavn. 
Han døde 25. April 1726. Efter sin 1. Hustrus Død indgik han nyt
Ægteskab, med Louise de Buchwald (f. 1699), Datter af Etatsraad
Johs. de B. (III, 225). 7 Maaneder efter R.s Død ægtede hun
Justitsraad M. H. Basballe (I, 578); hun døde 1756.

Zwergius, Siellandske Clerisie S. 774. 
Rhode, Laalands og Falsters Hist. I, 124 f. (jvfr. Friis' Udg. I, 103).                                                

<i>A. Jantzen.</i>

</chapter><chapter name="Rodsteen, Christian,</b> o. 1660-1728, Officer">

<b>Rodsteen, Christian,</b> o. 1660-1728, Officer, var Søn af 
nedennævnte Admiral Marqvard R. og dennes 1. Hustru. Han blev 1684
Kapitajn ved Marineregimentet, 1693 ved Fodgarden, 1695
Oberstlieutenant ved førstnævnte Afdeling. Under Krigen 1700 blev han
Oberst og hvervede et Dragonregiment, der endnu s. A. under R.s
Kommando blev slaaet sammen med holstenske Dragonregiment og
sendt til Sachsen. 1701 bleve Regimenterne atter skilte, og R. blev
med sit oprindelige Regiment afgiven til det Korps, der i 
Kejserens Tjeneste gik til Italien. Han blev saaret ved Belejringen af
Mantua 1702, vendte hjem og blev 1703 Chef for vestsjællandske
nationale Infanteriregiment, 1707 for et Livregiment Dragoner, som
han, der 1706 var udnævnt til Brigader, beholdt, indtil han 1709
blev Generalmajor. Han tog Del i Felttoget i Skaane, men
Overgeneralen C. D. Reventlow var meget misfornøjet med ham og
bad om at faa ham kaldt hjem. R. var nok personlig tapper, men
ængstelig og nervøs, trættede Tropperne uden Grund og bragte let
«alt i Konfusion». Desuden gjorde han sig ulovlig Fordel ved
Udpresninger og egenmægtig Udskrivning af Kontributioner; han skal
saaledes have ladet det Friherre V. J. Coijet til Ljungby tilhørende
smukke Bibliothek bringe til Kjøbenhavn og sælge der. I Pestaaret
1711 var R. Interimskommandant paa Kronborg og laa her i
stadige Kompetencestridigheder med Chefen for det i Helsingør
garnisonerende jyske Infanteriregiment, den mere energiske Generalmajor
J. P. Ingenhaven. Kjed af disse Kjævlerier sendte Kongen i Juni
s. A. R. til Norge, hvor han blev Generallieutenant oyer
Kavalleriet. 1712 fik han det hvide Baand. 1714 blev han Kommandant
i Rensborg, og der døde han 29. Sept. 1728. R. havde 1695 ægtet
Charlotte Elisabeth de Suzannet de la Forest, Datter af
Generallieutenant de S. Marquis de la F. (V, 257) og Elisabeth f. de
Coursillon de Dangeau. En Datter af dem var gift med dansk
Oberstlieutenant, senere hessisk Overhofmarskal, W. J. v. Lindau, og nogle
af disses Efterkommere antoge Tilnavnet «genannt v. Rothstein» til
Minde om den gamle danske Slægt, der var uddød med C. R.

Museum 1895, II, 44 f.; 1892, II, 295 ff.
Der deutsche Herold 1878, S. 90.

<i>H. W. Harbou.</i>

</chapter><chapter name="Rodsteen, Jens,</b> 1633-1706, Admiral">

<b>Rodsteen, Jens,</b> 1633-1706, Admiral, Broder til efternævnte 
Marqvard R. 1657 udnævntes han til Skibskapitajn, men havde
forinden tumlet sig i Udlandet og var naaet endogsaa til Asien
og Ægypten. I Krigen 1657-60 var han i forskjellig Virksomhed
til Søs og erobrede en svensk Skude ved Malmø. 1665 forfremmedes 
han til Schoutbynacht, 4 Aar senere til Viceadmiral samt
Assessor i Admiralitetet; 1670 erholdt han sammen med Cort Adeler og
Niels Juel Eneret til Handel paa Grønland. Af Griffenfeld og
Adeler var R. en velset Officer, for hvem der endogsaa -- skjønt
forgjæves -- blev arbejdet paa, at han skulde fortrænge Niels Juel.
1670 sendtes R. til Island og Færøerne for at modtage Indvaanernes 
Hyldingsed til Christian V; 1675 var han først Eskadrechef i
Hovedflaaden under Adeler, senere blokerede han med den 
hollandske Admiral Binckes, og underlagt sin Broder Marqvard, Wismar.
Det paafølgende Aar havde han først en Kommando i Kattegat,
sluttede sig senere til Juel i Østersøen og deltog i Slagene ved
Trelleborg og Øland. Han nævnes dette Aar og fremdeles som
Admiral, har ogsaa samme Gage som Broderen, men hans formelle
Udnævnelse til denne Charge kjendes ikke. 1677 tog han som
Eskadrechef Del i Slaget paa Kjøge Bugt; det paafølgende Aar var
han med Niels Juels Flaade ved Kalmar Sund og senere ved Rygens
Erobring. 1679 havde han med en Eskadre Station i Sundet, hvor
der imidlertid ikke forefaldt noget nævneværdigt. Sammen med
sin Broder afskedigedes han efter Fredslutningen med Løfte om
at blive befordret i civilt Embede, men dette Løfte opfyldtes
aldrig. -- R. ejede i Kjøbenhavn den store Gaard, der 1682 solgtes
til Søkvæsthus (i den nuværende Kvæsthusgade). Han døde 1706;
blev gift 1668 med Sophie Amalie Gersdorff, Datter af Joachim G.
(V, 621). Med hende fik han Hovedstrup (ved Aarhus), som han
ombyggede 1681 og kaldte Rodsteenseje.

<i>C. With.</i>

</chapter><chapter name="Rodsteen, Marqvard, 1625-81, til Elkjær, Admiral">

<b>Rodsteen, Marqvard,</b> 1625-81, til Elkjær, Admiral,  af gammel 
adelig Slægt, der stammer fra det schwabiske og rhinlandske Ridderskab 
(Rodenstein, Rothenstein); hans Fader var Steen R. til Lerbæk,
Moderen Margrethe Lavesdatter Urne til Selleberg; selv er han født
31. Okt. 1625. 1644-45 var nan Lieutenant ved Artilleriet i Skaane,
1648-51 i udenrigsk Tjeneste; fra 1657-60 gjorde han Tjeneste til
Søs; havde først Station paa Weseren med 3 Skibe, Aaret efter i
Henrik Bielkes Flaade, der efter Obdams Kamp i Sundet mod den
svenske Flaade indesluttede denne ved Landskrone. 1659 var han
næstkommanderende Ved Nic. Helts Flaade i Bæltet. 1660 aflagde han
Ed som Oberstlieutenant i Artilleriet og Chef for Kjøbenhavns
Tøjhus og modtog det paafølgende Aar Bestalling som Oberst. Ved
Tøjhuset forblev han indtil Udbruddet af den Skaanske Krig, da
han afskedigedes af Landetaten (1676); allerede 1672 nævnes han
dog som Admiral, hvortil han dog først blev formelt udnævnt
1675 eller 76. 1675 kommanderede han en Eskadre, der  blokerede Wismar. 
1676 blokerede han Gøteborg, men da han kun havde en utilstrækkelig 
Styrke til sin Raadighed, og Uheld stødte til, i det Orlogsskibet
«Kjøbenhavn» (Kapitajn Søren Orning) kom paa Grund og faldt i Fjendens
Hænder, blev han afløst af Oberstlieutenant Johan Wibe og sendt
som Arrestant til Kjøbenhavn. Statholder Gyldenløve, der ved 
samme Lejlighed skulde angribe Gøteborg fra Landsiden, klagede
til Kongen i stærke Udtryk over, at R. ved sin ubetimelige
Bortgang ganske havde forspildt hans Hærs Chancer. Længe har hans
Arrest dog ikke varet, thi allerede tidlig i 1677 træffe vi ham i
Virksomhed med at samle Skibe i Kjøge Bugt, eftersom de bleve
færdige fra Holmen; med denne Styrke sluttede han sig i Juni til
Niels Juel og deltog i Juli under denne i Slaget paa Kjøge Bugt,
hvor han sammen med Admiral H. Spann angreb det svenske
grundstødte Skib «Draken» og dettes Sekundanter. I Vinteren 1677-78
var han et virksomt Medlem af Admiralitetet og deltog den
paafølgende Sommer i Juels Togt til Kalmar Sund samt i den senere
paafølgende Erobring af Rygen. Ogsaa i Krigens sidste Aar var
han Eskadrechef og besørgede Konvoiering fra Sundet til Norge.
I Dec. 1679 -- efter Krigens Slutning -- erholdt han Afsked af
Krigstjenesten og blev Amtmand over Skanderborg Amt. R., der
1676 blev Ridder af Danebrog, døde 13. Maj 1681. -- Han var 2
Gange gift: 1. med Dorthe Sehested (f. paa Kalø 10. Jan. 1637, d. 21.
Okt. 1664), Enke efter Peder Juel til Hundsbæk (VIII, 606) og Datter
af Kansleren Chr. Thomesen S.; 2. med Berete Reedtz til
Gunderslevholm (f 1699), Datter af Frederik R. (XIII, 558). 

<i>C. With.</i>

</chapter><chapter name="Rodsteen, Peter Baron, 1662-1714, Gehejmeraad">

<b>Rodsteen, Peter</b> Baron, 1662-1714, Gehejmeraad, Søn af foran
anførte Admiral Marqvard R., fødtes 22. Juni 1662. 1686 blev han
ansat som Hofjunker hos Prins Christian og blev 1689 Kammerjunker,
medens han samtidig fra 1685 af var Sekretær i danske Kancelli.
1707 udnævntes R. til Stiftamtmand over Aalborg Stift og Amtmand
over Aalborghus Amt, fra hvilken Stilling han 1712 afskedigedes.
S. A. fik han det hvide Baand og udnævntes til Gehejmeraad og
Præses i Admiralitetet, men døde allerede 22. Okt. 1714. Efter
Faderen havde han arvet Elkjær. 1703 havde han ægtet Kammerfrøken
hos Prinsesse Frederikke Amalie, Sophie Elisabeth Charisius (f. 8.
Okt. 1647 d. 21. Maj 1706), Datter af Stiftamtmand Peder C. til
Palstrup (III, 439) og Enke efter Oberst Constantin Baron Marselis til
Marselisborg og Stadsgaard (XI, 140). Hun oprettede 1703 af
Stadsgaard Stamhuset Constantinsborg, i hvilken Anledning R.
udnævntes til Friherre.

<i>C. E. A. Schøller.</i>

</chapter><chapter name="Roed, Holger Peter, 1846-74, Maler">
<b>
Roed, Holger Peter,</b> 1846-74, Maler, Søn af nedennævnte
Jørgen R., blev født i Kjøbenhavn 2. Nov. 1846. Opvoxet i et
livligt Kunstnerhjem og ligesom Søsteren, Helene Nyblom (XII, 337), 
med en sprudlende Begavelse som Arv efter Moderen traadte han
med gode Forkundskaber 1861 ind i Akademiets Skoler, blev 1862
Elev af Modelskolen, vandt 1864 den mindre Sølvmedaille og fik
1866 Afgangsbevis som Maler. I 1868 blev den mindre og i 1870
den store Guldmedaille tilkjendt ham, henholdsvis for «Den
fortabte Søn» og for «Optrin af Syndfloden». Begge ere efter hans
Død skjænkede Akademiet og findes i Udstillingsbygningens Forhal.
I 1870-72 var han derpaa udenlands med Akademiets store
Rejsestipendium og opholdt sig fortrinsvis i Rom og Neapel. Foruden
sine Skolearbejder naaede han kun at faa udstillet «Udsigt fra
Knippelsbro» og «Portræt af en ung Musiker». Men hans Mapper
vare svulmende fulde af Udkast og Studier. Et ufuldendt større
Billede, «Et Jagtparti», gjorde Faderen senere færdigt.

R. var tilsyneladende en livsglad og kraftig Yngling og nød
med Friskhed og Lyst sin Udenlandsrejse, kun undertiden trykket
af, at hans store Modtagsomhed ligesom hemmede hans
Frembringelsesevne. Mod Slutningen af Rejsen følte han sig syg, tog
tidligere hjem end bestemt, forsøgte ved et landligt Ophold at
styrke sit Helbred, men sygnede dog hen, indtil en Underlivsbetændelse 
bortrev ham under et Ophold paa Herregaarden Iselinge
20. Febr. 1874. Julius Lange satte ham et smukt Minde i et lille
Skrift, der tjente som Vejledning ved en Udstilling af hans
efterladte Arbejder.

Weilbach, Nyt Kunstnerlex. 

<i>Ph. Weilbach.</i>

</chapter><chapter name="Roed, Jørgen, 1808-88, Portræt- og Genremaler">

<b>Roed, Jørgen,</b> 1808-88, Portræt- og Genremaler, var Søn af
Gaardfæster og Vognmand Peder Jørgensen R. og Ellen Hansdatter 
Jensen og var født i Ringsted 13. Jan. 1808. Allerede i
Skoletiden havde han Lejlighed til at lære at tegne og male, og
den Iver, hvormed han tilegnede sig, hvad den vistnok noget
tarvelige Undervisning kunde byde ham, havde den Virkning, at hans
Forældre efter hans Konfirmation sendte ham til Kjøbenhavn for
at besøge Kunstakademiet, uden at der synes at have været Tale
om, som ellers sædvanlig, at sætte ham i Malerlære. Han var
bleven anbefalet til Portrætmaler Hans Hansen, hos hvem han
ogsaa snart efter kom til at male, i det denne dog indskrænkede sig
til at lade ham kopiere, hvad han havde for Haanden, saaledes at
f. Ex. R.s i 1824 udstillede første Billede, «Kopi efter Rafael», i
Virkeligheden var malet efter hans Lærers Kopi af det ene af de smaa
Englehoveder, som ses ved Foden af Rafaels sixtinske Madonna. 
Først 2 Aar efter udstillede han et selvstændigt Arbejde, Portræt af
hans første Lærer i Kunstens Hemmeligheder fra Skoletiden i
Ringsted, Kateket Fyhn. Imidlertid døde Hansen, og s. A. (1828) fik
R. Adgang til Eckersbergs Malerskole og forblev hele sit Liv en
trofast Beundrer af denne sin Lærer. I Akademiet foregik
samtidig hans Oprykning gjennem Klasserne jævnt, men langsomt,
ligesom R. overhovedet Livet igjennem mere viste sig som en solid
og samvittighedsfuld Arbejder i Kunstens Tjeneste, der trængte til
Bunds i sin Tilegnelse, end som genial Opfinder eller Skaber. Han
vandt først 1831 den mindre og 1833 den store Sølvmedaille, og
Guldmedaillerne tænkte han ikke paa at konkurrere til. I disse
Aar malede han en Del, efter Nutidens Maalestok mindre Billeder,
hvori «umiskjendelige Anlæg, selvstændig Stræben og den
alvorligste Benyttelse af de Midler, der tilbød sig til kunstnerisk
Udvikling», som Akademiet erkjendte hos ham, tydelig viste sig, men
ogsaa noget mere, thi der var i disse hans Ungdomsarbejder en
smukkere og stemningsrigere malerisk Virkning, en blødere
Farvebehandling og et mildere Foredrag end i senere Arbejder, hvor den
efterhaanden udviklede maalbevidste Sikkerhed og Kraft i Form og
Farve ikke sjælden parredes med en vis Tørhed i Opfattelse og
Gjengivelse. Til disse Billeder fra Ungdomsaarene hører et lille
Vinterbillede: «Besøget i Præstegaarden» (1833), skarpt og klart i
Gjengivelsen, medens i «Afsked paa Toldboden» (1835), hvor det
smukt fortalte Optrin foregaar i en disig Luft, hele Billedet har et
fint poetisk Skjær. Ogsaa i nogle Arkitekturbilleder fra Frederiksborg 
og Roskilde viste han sin Evne til at forbinde den grundigste
Formsikkerhed med fin og sand malerisk Virkning.

Fra 1835 søgte han Akademiets Anbefaling til en Rejseunderstøttelse, 
men da dette, efter sin daværende Kunstopfattelse, følte sig 
forpligtet til at indstille ikke alene Marstrand, men ogsaa Gurlitt
før ham, fik han først fra 1837 en 2aarig Rejseunderstøttelse fra
Fonden ad usus publicos, fornyet for de følgende 2 Aar af Fonden
og Akademiet. Efter et Ophold i Düsseldorf, hvor han ikke følte
sig vel, rejste han til Italien og opholdt sig den længste Tid i
Rom. Han malede her nogle Billeder, der stode paa Arkitekturmaleriets 
Grænse, og et Par Altertavler til Landsbykirker. Tillige
udførte han en Kopi efter Rafaels store Billede «Madonnas
Kroning» i Vatikanets Samling. Da han i 1842 kom hjem, vakte saa
vel denne Kopi som et Arkitekturbillede Opmærksomhed for ham,
om Sommeren 1843 blev han agreeret, og 1844 blev han Medlem 
af Akademiet som Portrætmaler, i det han havde udført et
Knæstykke af H. V. Bissen.

R. malede i den følgende Tid en Mængde Portrætter, altid
solidt og forstandig udførte, om end ikke lige beaandede. Blandt
hans Portrætter kan fremhæves: J. C. Drewsen (1845), Welhaven
(1854), Anders Sørensen Vedel (1858), A. Küchler (1863),
Højskoleforstander Stephansen (1866), Biskop Brammer og Marstrand (1868),
sammes Portræt (1873) til den kongl. Malerisamling, Kingo (1856)
og hans eget Portræt (1858). En Kopi, der vakte en Del Opmærksomhed, 
var efter Rafaels sixtinske Madonna i Dresden, som han
efter M. Hammerichs Bestilling malede paa Stedet i 1851. Han
var for anden Gang i Italien 1861, for det Anckerske Rejselegat, og
blev 1862, efter sin Hjemkomst, Professor ved Akademiets
Modelskole. Ved den Omordning af Akademiet, som var slaaet fast
allerede 1857, fik han nu Lejlighed til at føre Undervisningen i
Modelskolen ind i et nyt og fastere Spor. Ved sin store Dygtighed i
teknisk Henseende, sin Kjærlighed til Kunsten og alvorlige Tilegnelse
af sand Dannelse havde han de bedste Forudsætninger til at være
en god Lærer og røgtede denne sin Gjerning med stor Samvittighedsfuldhed 
og Troskab, indtil Alderen ligesom stivnede de tilvante
Former. I Okt. 1887 tog han sin Afsked og fik Titel af virkelig
Etatsraad, men allerede 8. Avg. 1888 afgik han ved Døden.

Foruden Portrætter malede R. ikke saa faa Altertavler og religiøse 
Billeder, deriblandt den meget store Fremstilling af «Jesu Korsfæstelse» 
(1866) til den gjenopførte Kirke i Frederiksborg Slot, en
udmærket anordnet og dygtig gjennemført, men ikke særlig 
gribende Gjengivelse af det mægtige Æmne. Tillige malede han
mindre og større Livsbilleder, deriblandt med Figurer i Legemsstørrelse 
«Sjællandske Høstpiger, som hæge sig ved Brønden», hvilket
blev kjøbt til den kongl. Malerisamling, der ogsaa ejer nogle
mindre Genrebilleder og efter Kunstnerens Død har erhvervet et Par
Billeder fra hans italienske Rejse og 2 Portrætter.

Det var mere ved den kunstneriske Behandling, R.s Billeder
øvede Tiltrækning, end ved Indholdet eller Handlingen. I hans
Genrebilleder vare Motiverne simple og gave mere en Situation end
en Fortælling, i Alterbilleder holdt han sig saa nær som muligt
til Overleveringen. Skjønt Farvegivningen ikke hørte til hans
Hovedfortrin, tiltalte den altid ved ærlig Naturlighed, og R.
bevarede heri, lige til sin høje Alder, den samme Kraft og Sandhed
og kunde endog i et enkelt Billede, et Studie fra Stranden nord 
for Helsingør, naa en Finhed i Tonen, der kunde minde om hans
Ungdomsarbejder. I sin Alderdom ikke alene modellerede han
en Portrætbuste af sin Hustru, men udførte den endog selv ret
heldig i Marmor.

R. havde inden sin Udenlandsrejse i 1837 forlovet sig med
Emilie Mathilde Kruse (f. 1806 d. 1894), en Datter af kongl.
Skuespiller J. W. K. (IX, 561). Hun ventede trofast paa ham under
hans lange Udenlandsrejse, og først 22. Maj 1842 holdt de Bryllup.
Foruden den foran nævnte Søn havde de kun en Datter, der blev
gift med den svenske Professor Nyblom (XII, 337). R. og hans
begavede Hustru samlede en ikke lille Kreds af Kunstnere og
Kunstvenner om sig, og til denne hørte ogsaa den langt yngre Julius
Lange (X, 33), paa hvem R. udøvede betydelig Paavirkning i
kunst-æsthetisk Retning.

Lange, Nutidskunst.
Weilbach, Nyt Kunstnerlex. 

<i>Ph. Weilbach.</i>

</chapter><chapter name="Roed, Thord, --o.1550">

<b>Roed, Thord,</b> --o.1550, tilhørte en liden jysk Adelsslægt,
der førte samme Vaaben som Familien Munk (med Vinranken), og
var Søn af Thomas R. til Vaarst (i Gunderup Sogn) og Anne
Johansdatter (Vognsen). Han nævnes første Gang i Norge i Aaret 1525,
da Hr. Vincents Lunge kalder ham Ærkebiskop Olaf (Engelbrechtssen)s 
Tjener og omtaler ham som «en rettelig god, ærlig Hofmand»,
hvem han ønsker at faa i sin Tjeneste. Dette blev ogsaa Tilfældet,
og i 1527 kalder Vine. Lunge ham sin Køgemester og udsender
ham paa Skatteindkrævning. Da Eske Bille 1529 afløste Hr.
Vincents som Høvedsmand paa Bergenhus, traadte T. R. i hans
Tjeneste og nævnes nu i de følgende Aar i denne Egenskab; saaledes
var han 1532 udsendt mod sin forrige Herre Ærkebispen, hvis Gaard
i Throndhjem m. m. han afbrændte. Under Eske Billes Fraværelse
og Fangenskab i Lybek og senere i Throndhjem stod han i Spidsen 
for Slotsloven paa Bergenhus og lod i 1536 Christoffer Throndsen 
Rustung og hans Ledsagere fange og indsætte paa Slottet, vistnok 
som Gisler for Eske Bille. 1537 var han atter udsendt mod
Ærkebispen og underlagde Kong Christian III flere Distrikter
nordenfjælds samt Hammer Stift. 1531 havde han faaet Hr. Vinc. Lunges
forrige Len Voss, hvorover denne udtaler sin store Harme. Da
Eske Bille i Slutningen af 1537 fratraadte Bergenhus, fik T. R.
dette Len med flere underliggende mindre. 1542 overflyttedes han
til Throndhjems Len med underliggende lige til Landsgrænsen. Han
forekommer her indtil 1546, da han afgav Lenet til Christoffer 
Galde og vendte tilbage til Danmark, hvor han synes død ikke
længe bagefter. Hans Frue, Anne Andersdatter Friis (af Skaktavl-Friiserne), 
havde først været gift med Jacob Jensen Munk og
ægtede 3. Gang 1554 Jesper Daa til Enggaard.

Saml. t. Jydsk Hist. og Topogr. 2. R. III, 454 ff.

<i>H. J. Huitfeldt-Kaas.</i>

</chapter><chapter name="Roepstorff, s. Røpstorff.">

<b>Roepstorff,</b> s. Røpstorff.

</chapter><chapter name="">

<b>Roger, André,</b> -1759, Skribent. 
Det siges, at han var født i Bern; men han studerede i Genf, 
hvor hans videnskabelige Fag var Lovkyndigheden; han gjorde 
som Hovmester for en schweitsisk Adelsmands Sønner i Paris 
Bekjendtskab med J. H. E. Bernstorff, medens denne var Gesandt 
der. Efter sin Udnævnelse til Udenrigsminister opfordrede 
Bernstorff ham til at komme til Danmark som sin Privatsekretær. 
R. fulgte Opfordringen og kom her til (1752) nogle Maaneder 
efter Genferen Mallet (XI,69). Bernstorff synes at have sat 
ikke ringe Pris paa hans Dygtighed og lod ham foretage Rejser 
med politisk Formaal. Paa en af dem fandt han 18. Okt. 1759 
en tidlig Død ved at vælte med Vognen nær ved Hamborg. Han 
skildres som ualmindelig tilbøjelig til Distraktion. Af 
litterære Arbejder har R. fornemmelig ydet «Lettres sur le 
Dannemarc» (2 Bd., 1757-64), en i flere Henseender rosværdig,
men lovlig panegyrisk Skildring af danske Institutioner; den er
udkommen flere Gange, ogsaa i engelsk, tysk og dansk Oversættelse.
Det meste af 2. Bind er imidlertid af hans Landsmand Reverdil (ovfr.
S. 70), som netop væsentlig ved R.s Indflydelse var kaldt her ind, og
hvis Søster ægtede en Broder til ham. -- En yngre Broder til ham
<i>Urbain R.,</i> var Kjøbmand i Genf og stod i en Række
Aar i dansk Tjeneste som «Conseiller d'Ambassade».

Hist. Tidsskr. 7. R. I, 76 ff.                                                   

<i>E. Gigas.</i>

</chapter><chapter name="Rogert, Andreas, 1754-1833, Justitiarius">

<b>Rogert, Andreas,</b> 1754-1833, Justitiarius, var født 10. ell. 18. 
Nov. 1754 i Throndhjem, hvor Faderen, Poul R. (f. 1725 d. 1771), 
boede som Krigsraad og Politimester. Moderen, Anna Eline f.
Hornemann, tilhørte en af de mere fremtrædende throndhjemske
Familier. Efter at have taget latinsk-juridisk Examen kom han
1779 som Avditør til Vardøhus, blev 1793 forflyttet til Bergens Stift
som Sorenskriver i Søndfjord og blev derefter 1797 Assessor og 1805
Justitiarius i Throndhjems Stiftsoverret; 1812 udnævntes han til
Etatsraad. Han fik Afsked som Justitiarius 1826 og døde 10. Juni 1833.
I 1814 mødte R. ved Rigsforsamlingen paa Ejdsvold som 1. 
Repræsentant for Throndhjem. Han valgtes der til Medlem af
Konstitutionskomiteen. Hans Virksomhed er vistnok aldeles træffende 
skildret af Jacob Aall: «Om R.s Kundskaber kunde ingen Tvivl være; 
men hans Sygelighed hemmede hans Virksomhed. Denne alvorlige og
stille Mand, der var mer Olding formedelst Svaghed end af Alder,
tog liden Del i Komiteens Forhandlinger som i Rigsforsamlingens
i det hele. Fædrelandets politiske Farer forøgede hans melankolske
Stemning, hvilken han dog sjælden og kun i Vennekreds lagde for
Dagen i enkelte Ulykkesspaadomme. Kun da Talen var om Kongens 
Kroning, kom han noget i Aande og ivrede for, at den skulde
ske i Throndhjem, hvilken Bestemmelse i Grundloven ogsaa skyldes
ham.» R. efterlod en stor Samling af Bøger, Haandskrifter,
Billeder m. m., der splittedes efter hans Død. Gift 1797 med Birgitte
Brøndum f. Dodt (f. 1773 d. 1851), Datter af en Almueskolelærer i
Bergen.

Moe, Eidsvolds-Repræsentanter. 
(Koren og Thiis), Katalog for den hist. Udstilling i Trondhjem 1897.                                                 

<i>Yngvar Nielsen.</i>

</chapter><chapter name="Rogert, Ditlev Ludvig, 1742-1813, Landsdommer, Musikdilettant">

<b>Rogert, Ditlev Ludvig,</b> 1742-1813, Landsdommer, Musikdilettant, 
var født 11. April 1742 i Utterslev paa Laaland, hvor
hans Fader, Poul R. (s. ndfr.), var Præst. 17 Aar gammel blev
han Student fra Skolen i Nakskov og gav sig til at studere
Theologi, men efter at være bleven Kandidat opgav han dette Fag og
tog 1774 juridisk Examen. 1782 udnævntes han til Vicelandsdommer
og 1784 til Landsdommer paa Bornholm, 1801 tillige til
Landstingshører og -skriver. Han døde i Rønne 9. Marts 1813. I
Bekjendtgjørelsen om hans Død kalder Sønnen C. B. R., senere
Kancelliraad og Raadmand i Helsingør, ham Landsdommer og Bonde paa
Bornholm. Han var Forfatter til nogle Skrifter, dels af historisk,
dels af landøkonomisk Indhold.

R. hørte til Johannes Ewalds Omgangsvenner. Han var meget
musikalsk, spillede Violin og havde lagt sig en Del efter Musikkens
Theori. I Følge hans foran nævnte Søns Vidnesbyrd er det ham,
som har komponeret Melodien til «Kong Christian stod ved højen
Mast», der er bleven de danskes Nationalsang. Ewald syntes saa
godt om R.s Melodi, at han ønskede den benyttet i Musikken til
«Fiskerne», hvis Komposition var overdraget til Koncertmester
Hartmann; men dette stødte paa Modstand fra Hartmanns Side, og
Følgen blev, at «Kong Christian» udelodes ved Opførelsen af
Syngestykket (1780). Sangen fandt imidlertid Udbredelse ad andre Veje,

og Melodien blev første Gang trykt 1783 i 1. Bind af Kammermusikus
Schiørrings «Selskabssange med Melodier» (Bindets Titelblad
har Aarstallet 1785, men 1. Hæfte, hvori «Kong Christian» findes,
var allerede udkommet 1783).

Øst, Materialier t. et dansk biogr.-lit. Lex. S. 919.
Berggreen, Melodier til fædrelandshist. Digte (1840) S. x.
Nær og Fjern 1. Febr. 1880.

<i>V. C. Ravn.</i>

</chapter><chapter name="Rogert, Poul, 1702-49, Præst">

<b>Rogert, Poul,</b> 1702-49, Præst, blev født 2. April 1702 i 
Nakskov, hvor hans Fader af samme Navn (d. 1706) var resid. Kapellan;
Moderen hed Ida f. Rostorph (d. 1713). Han blev Student fra Nakskov
Skole 1722 og Hører sammesteds 1728; tog Attestats 1731 og
blev Aaret efter personel Kapellan hos Sognepræsten i Nakskov.
1735 forflyttedes han til Sognekaldet i Utterslev paa Laaland og
døde 13. April 1749. Fra den Tid, han var Hører i Nakskov,
haves en allegorisk, religiøs Komedie, forfattet af ham og opført
flere Gange af Skoledisciplene paa Raadhuset i Nakskov, men langtfra
til almindeligt Bifald («Den faldne og igjen oprejste Salvande»).
Ellers er han bekjendt som historisk Forfatter, i det han i Haandskrift
(Thottske Saml., Fol., Nr. 730) har efterladt en meget stor
Samling Efterretninger af betydeligt Værd til Laalands Historie,
hvoraf Eftertiden har høstet rigt Udbytte. Et lille Brudstykke om
Nakskovs Historie i Krigsaarene 1658-59 blev udgivet i Trykken
1775. Den flittige Samlers Helbred var des værre kun svagt, hvad
der ogsaa gjorde ham tungsindig. 1740 havde han ægtet Cæcilie
Margrethe Rhode, f. Müller, Enke efter Konsumtionsforvalter Lars
R. i Nakskov. Deres Søn er ovfr. anførte Komponist D. L. R.

Hundrup, Lærerstanden ved den lærde Skole i Nakskov S. 18 f.
Kirkehist. Saml. 3. R. VI, 401 ff.
Hist. Tidsskr. 5. R. II, 33 ff.

<i>A. Jantzen.</i>

</chapter><chapter name="Rohde, Johan Gudman, f. 1856, Maler, Lithograf">

<b>Rohde, Johan Gudman,</b> f. 1856, Maler, Lithograf. R. er født i 
Randers 1. Nov. 1856 som Søn af Kjøbmand Herman Peter R. og
Ane Marie f. Schmidt. Efter at være bleven Student 1875 lagde han
sig efter Medicinen og aftjente endog sin Værnepligt som Underlæge
i Søetaten, men bestemte sig snart derpaa til at følge sit Kald
for Kunsten, besøgte først en Tid Akademiet, derpaa Krøyers og
Tuxens Malerskole og udstillede fra 1888 dels Genrebilleder, dels
Landskaber, af hvilke de sidste ere de værdifuldeste, særlig 
udmærkede ved stor Varme og Finhed i Tonerne; smukke Prøver 
paa denne Side af hans Kunst -- «Sommerdag ved Karup Aa» og
«Vinteraften i Ribe» -- ejes af Nationalgalleriet. Større Betydning
end i sin Egenskab af Maler har dog R. som Lithograf; foruden 
nogle meget karakterfulde Originallithografier, dels Portrætter, dels
Landskaber, har han udført Reproduktioner af andre Maleres Værker
og derved vist sig som en Lithograf af meget høj Rang. Ikke
blot ved aandfuld Opfattelse og trofast Gjengivelse, men ogsaa ved
fin malerisk Virkning og Blødhed i Foredraget staa hans Hovedværker 
-- «Døden og Brændehuggeren» efter Millet, «En ung Pige»
efter V. Hammershøj og fremfor alt «Bethesda Dam» efter Joakim
Skovgaard -- i første Række af, hvad der overhovedet er frembragt
paa det givne Omraade.

Weilbach, Nyt Kunstnerlex.

<i>Sigurd Müller.</i>

</chapter><chapter name="Rohde, Lewin Jürgen, 1786-1857, navtisk Forfatter">

<b>Rohde, Lewin Jürgen,</b> 1786-1857, navtisk Forfatter, Søn af
Agent og Kjøbmand Jørgen Lewin R. (f. 15. Maj 1735 d. 21. Okt. 1793)
og Marie f. Magens (f. 15. April 1754 d. 5. Maj 1833), er født 28.
Okt. 1786 paa St. Thomas. Han blev Sekondlieutenant i Marinen
1807, Premierlieutenant 1815, karakt. Kapitajnlieutenant 1819, karakt.
Kapitajn 1821, karakt. Kommandørkapitajn 1835. 1821 blev han
Havnemester, 1825 Havnekapitajn paa St. Thomas, hvilken Stilling
han beklædte til 1854; derefter flyttede han tilbage til Kjøbenhavn.
Allerede 1814 rejste han til St. Thomas og blev der et Aars Tid,
1819 traadte han uden for Nummer og lod sig ansætte som en Slags
Assistent hos Havnemesteren paa St. Thomas; han har derfor
som Officer gjort liden aktiv Tjeneste. Derimod har R. gjort sig
fordelagtig bekjendt ved Udgivelsen af flere navtiske Værker.
Saaledes forfattede han til Brug i Skibe 1828 en Telegrafordbog, der
længe benyttedes i Marinen, 1835 en Signalbog, der senere er bleven
oversat i næsten alle evropæiske Sprog; han har desuden udarbejdet
Søkort over vore vestindiske Farvande samt givet en Del ret værdifulde
Bidrag angaaende Signalvæsen og Navigation i «Arkiv for Søvæsen)).
-- R. blev 1821 gift med sin Søsterdatter Louise Brown
(f. paa St. Thomas 26. Jan. 1806, d. i Sommeren 1850), Datter af
Prokurator, Planter, Overkrigskommissær George B. og Anna Eliza
f. Rohde. Han døde i Kjøbenhavn 2. Avg. 1857.

Erslew, Forf. Lex.           

<i>C. With.</i>

</chapter><chapter name="Rohde, Niels Frederik Martin, 1816-86, Landskabsmaler">

<b>Rohde, Niels Frederik Martin,</b> 1816-86, Landskabsmaler,
var Søn af Bogholder i Skifteretten Peder R. og Johanne f. Holm,
og blev født i Kjøbenhavn 27. Maj 1816. Efter sin Konfirmation
kom Fred. R. paa Kunstakademiet og gjennemgik dets Skoler,
medens han samtidig blev Elev af J. L. Lund. Dog søgte han
ogsaa Vejledning hos H. Buntzen og Chr. Købke. Han udstillede 
som Landskabsmaler fra 1835 og vakte saa megen Opmærksomhed,
at Akademiet i 1842 gav ham et halvt Aars Stipendium og derefter
i 2 Aar. Han opholdt sig mest i Tyskland, Tyrol og Schweits
og modtog der en Paavirkning af Datidens tyske Kunst, som ikke
senere fuldstændig tabte sig. I 1852 var han bleven agreeret ved
Kunstakademiet og havde faaet Opgave til Medlemstykke; men
inden det var afleveret, var Akademiets Forfatning forandret i 1857,
og R. blev aldrig Medlem. Han havde imidlertid særlig lagt sig
efter at male Vinterbilleder og opnaaede fra først af en smuk
Virkning, som ogsaa kunde gjenfindes i senere Arbejder, naar man saa
dem i privat Eje, medens den vel ensformige Gjentagelse i Anordning 
og Stemning svækkede Interessen for dem paa Udstillingerne.
Han var ved sin fordringsløse Elskværdighed vel anset i
Kunstnerkredsen og var i mange Aar Medlem af Kunstforeningens
Bestyrelse. I 1863 var han anden Gang udenlands, med det Anckerske
Rejselegat. -- R. blev 1852 gift med Emilie Johanne Caroline Brusch
(f. 1825), Datter af Restavratør C. F. B., og døde 14. Juli 1886.

Weilbach, Nyt Kunstnerlex. 

<i>Ph. Weilbach.</i>

</chapter><chapter name="Rohde, Theodor Gudman, f. 1835, Officer">

<b>Rohde, Theodor Gudman,</b> f. 1835, Officer. R. er født i
Kjøbenhavn 23. Juni 1835; Faderen, Andreas Gudman R., var
Koffardikapitajn og Ejer af Rosenborg Mølle, Moderen hed
Ingeborg Marie f. Hermansen. Han blev Landkadet 1850 og afgik i
1853 fra Akademiet som Sekondlieutenant ved 3. Infanteribataillon
med Aldersorden fra 1852. Efter at have gjort Tjeneste ved
Artilleriet fra 1856-59 traadte han i 1861 ind paa den kongl.
militære Højskole, hvorfra han i 1866 afgik til Tjeneste ved
Generalstaben. Men allerede under Felttoget 1864 havde han haft en
saadan Virksomhed, i det han i Jan. blev ansat som Adjudant ved
4. Armédivision (det nørrejyske Armékorps) og deltog i Kampen
ved Vejle samt Operationerne i Jylland, medens han s. A. fik
Premierlieutenants Karakter (Graden erholdt han i 1866). Fra 
1866-72 var han virksom ved Generalstaben og kom der fra til 15.,
Aaret efter til 5. Bataillon samtidig med at blive udnævnt til
Kapitajn. Han vendte dog atter i 1876 tilbage til Generalstaben og
blev i 1882 Souschef ved 1. Generalkommando; fra 1878-82 var
han desuden Lærer i Topografi ved Officersskolen. Ved
Udnævnelsen til Oberstlieutenant 1885 blev han Chef for 1. Bataillon,
var fra 1890-95 Stabschef ved 1. Generalkommando, 1893 
fremmet til Oberst. 1895-97 var han Chef for 6. Regiment og
udnævntes da til Generalmajor og Chef for 2. jyske Brigade.

R., som 3. Nov. 1865 blev gift med Ingeborg Ragnhilde
Johanne Smidt, Datter af Kapitajn og Regnskabsfører Carl Jacob S.
(d. 1874), har været Medlem af mange Kommissioner, foretaget
forskjellige Tjenesterejser til Udlandet (1872, 84 og 93) samt været
attacheret forskjellige udenlandske Fyrster, deriblandt Kronprinsen
af Grækenland i 1889 og Stor fyrsttro n følgeren af Rusland i 1894.
I 1898 udnævntes han til Kommandør af Danebrog af 1. Grad.

<i>P. N. Nieuwenhuis.</i>

</chapter><chapter name="Rohde, Ulrik Andreas, 1765-1816, Skolemand">

<b>Rohde, Ulrik Andreas,</b> 1765-1816, Skolemand, var Søn 
af en Tobaksfabrikør i Bergen og fødtes der 3. Avg. 1765. Fra
Bergens Skole dimitteredes han 1782 til Universitetet i Kjøbenhavn,
hvor han tog sine forskjellige Examina, sidst theologisk Attestats
1793 og Skoleembedsexamen 1797. Han var en sprænglærd Mand,
især dygtig Orientalist, men meget pedantisk. Efter at have taget
Graden som Doctor philosophiae og Magister artium 1799 blev han
s. A. kaldet til Overlærer ved den nys reformerede Kathedralskole
i Christiania, hvor man søgte at samle et fremragende Lærerkollegium. 
Der fra kom han 1802 som Overlærer til Odense Kathedralskole, 
i hvis Programmer fra 1806-12 han offentliggjorde «Forsøg
til en metrisk Oversættelse af Salomons Visdom». 1814 blev han
Rektor ved den lærde Skole i Nyborg, men var da allerede sygelig
og døde 23. Nov. 1816. 1800 udgav han «De veterum poëtarum
sapientia gnomica, Hebræorum in primis et Græcorum».

Erslew, Forf. Lex. 
Personalhist. Tidsskr. 2. R. II, 55. 
Daae, Det gamle Christiania, 2. Udg., S. 299. 
C. Dunker, Gamle Dage S. 48 f. 

<i>M. CL Gertz.</i>

</chapter><chapter name="Rohmann, Jørgen Lindegaard, 1797-1860, Præst, Historiker">

<b>Rohmann, Jørgen Lindegaard,</b> 1797-1860, Præst, Historiker,
fødtes 2. Dec. 1797 i Svendborg, hvor hans Fader, Johan Andreas
R., var Skomager. Allerede i sit 11. Aar blev han ansat paa
Postkontoret i Svendborg og forblev i denne Stilling til 1820, men fik
dog 1817 Lejlighed til at tage dansk-juridisk Examen. 1821 blev
han Student og 1825 theologisk Kandidat, men han havde dog
faaet Tid til i Studenteraarene at besvare Universitetets historiske
Prisopgave: «En geografisk Beskrivelse af Fyn i det 11.-14.
Aarhundrede», for hvilken Besvarelse han 1823 fik Guldmedaillen. Sit
første gejstlige Embede fik han 1828, da han blev Sognepræst for
Tønning og Træden ved Horsens; her fra forflyttedes han 1838 til 
Rønninge og Rolfsted mellem Odense og Nyborg, med hvilket Embede 
han forenede Stillingen som Provst for Bjerge og Aasum Herreder 
fra 1855 til nogle Maaneder før sin Død, der indtraf 4. Juni
1860. At han var anset for at være en praktisk dygtig Mand,
fremgaar af, at han fra 1842-54 var valgt til Medlem af Odense
Amtsraad, ligesom forskjellige andre offentlige Hverv bleve ham
overdragne.

Hans litterære Virksomhed spændte over et vidt Omraade.
1831, 1833 og 1835 fik han Præmier af Prædikelegatet, 1834 Præmie
af det fynske litterære Selskab for en Afhandling om «Bibellæsningens 
Væsen osv.»,1836 af Trykkefrihedsselskabet for en «Historisk 
Fremstilling af Reformationens Indførelse i Danmark», hvilke
2 sidste Værker han derpaa udgav. Af hans Arbejder, der høre
ind under Theologien, maa fremdeles nævnes «Dansk homiletisk
Magasin» (1845) og en Oversættelse af Rosenmüllers «Medgift for
hele Livet; til den kristelige Ungdom paa Konfirmationsdagen»
(1842; 2. Opl. 1846), desuden nogle Prædikener og mindre
Artikler samt Anmeldelser af theologiske Værker, spredte i
forskjellige Tidsskrifter. Mest har han syslet med Danmarks indre
Historie, baade Kirkehistorien og Kulturhistorien/ til hvilke han rundt
om i Tidsskrifter -- især «Dansk Folkeblad», «Historisk Tidsskrift»,
«Kirkehist. Saml.», «For Litteratur og Kritik» -- har leveret mange
Bidrag, som baade i den Tid læstes og endnu kunne læses med
Interesse; med en klar Form forenede han en livlig Fremstilling,
saa hans Artikler med rette vare en yndet Folkelæsning, hvorfor
han ogsaa 1844 lod udkomme en Samling af sine paa mange Steder
trykte Afhandlinger; en Del af dem ere blevne oversatte paa Svensk.
Skjønt han paa Grund af Forholdene, den lange Afstand fra Hovedstaden, 
ikke var i Stand til at gjøre indgaaende Kildestudier, har
han dog hist og her kunnet kaste nyt Lys over enkelte Afsnit af
Fædrelandets Historie. Fra 1847-55 udgav han i 6 Dele «Skildringer 
af den nyeste Tids Historie fra Julirevolutionens Udbrud
1830», et objektivt forfattet Værk, der ogsaa blev oversat paa
Svensk og endnu ikke kan siges at være synderlig forældet. 1841
udgav han «Almuevennen, en Læsebog til Nytte og Fornøjelse for
Menigmand»; ligeledes har han oftere forsøgt sig i bunden Stil,
dels med, dels uden Navn. -- Gift 1. (3. Sept. 1828) med Kirstine 
Sophie Frederikke Lindgreen (f. 18. Juli 1803 d. 16. Marts 1836),
Datter af resid. Kapellan Christian L. i Svendborg; 2. (3. Nov. 1837) 
med Cathrine Louise Gøtzsche (f. 7. Juli  1811 d. 31. Okt. 1885),
Datter af Sognepræst Hans Philip G. i Jyderup.

Wiberg, Alm. Præstehist. II, 690. 
Erslew, Forf. Lex.

<i>Vilh. Bang.</i>

</chapter><chapter name="Rohn, Anton Christopher, 1696-1774, Præst">

<b>Rohn, Anton Christopher,</b> 1696-1774, Præst, blev født 26.
Dec. 1696 i Wilster, hvor hans Fader, Anton Erich R., var
Apotheker. Efter flere Ansættelser i Præsteembeder i Holsten (1722 i
Eddelack i Sydditmarsken, 1725 i Bovenau mellem Kiel og
Rensborg, 1729 i Rensborg) kom han 1729 som 2. Diakon til Petri
Kirke i Kjøbenhavn; blev øverste Diakon 1731 og Sognepræst
sammesteds 1746. Han fik 1736 Titel af Konsistorialraad. 1766
nedlagde han paa Grund af Alder og Svagelighed sit Embede og
udgav 1768 som et Mindeskrift om sin Præstegjerning «Denkmal
der Liebe in einigen Predigten». Han døde 12. Maj 1774. R.
tilhørte ganske den under Christian VI herskende religiøse Retning
og var til sin høje Alderdom nøje knyttet til Brødresocietetet i
Kjøbenhavn. Regeringen satte Pris paa ham og benyttede ham oftere
i særlige Kommissioner. Han var 2 Gange gift: 1. (1722) med
Cathrine Elisabeth f. Schwinger (d. 1746, 53 Aar gammel), 2. (1747)
med Enke efter Livkirurg, Justitsraad H. G. Blumenberg, Christiane
Dorthea f. Schmidt. Han blev viet til hende af Hofpræst Bluhme
paa sin Gaard «Spurveskjul» ved Lyngby. Det fortjener endnu at
nævnes, at R. forstod at vælge dygtige Huslærere til sine Børn; 
saaledes var Ludv. Harboe, den senere Biskop (VII, 84), i hans Hus
1735-38 og efterfulgtes af O. H. Moller 1738-42, den senere
bekjendte Skolemand og Genealog (XI, 372).

Hellmann, Süderdithmars. Kirchenhist. S. 129 f. 
Kirkehist. Saml. 4. R. I, 301; II, 443; V, 653. 
Lengnicks Stamtavle A. C. Rohn.

<i>A. Jantzen.</i>

</chapter><chapter name="v. Rohr, Julius Philip Benjamin, o.1735-1792, Planteøkonom">

<b>v. Rohr, Julius Philip Benjamin,</b> o.1735-1792, Planteøkonom, 
er Søn af Domherre Julius Bernhard v. R. i Merseburg og lagde
sig efter sin lærde Faders Tilskyndelse efter Naturvidenskaberne; i
den Anledning studerede han bl. A. Fysik, Mathematik og Medicin
i Halle. Under de daværende Krigsforhold i Tyskland mistede
han sin Formue; han maatte da afbryde sine Studier, og 1757 søgte
og fik han den lille Bestilling som Landmaaler paa de 
dansk-vestindiske Øer. Her blev han desuden 1765 Overkonduktør ved
de kongelige Fæstninger med Kapitajns Rang og 1770 Bygningsinspektør 
paa Øerne. Da Kommercekollegiet ønskede at udvikle
Øernes Bomuldsproduktion, blev dets Opmærksomhed henledt paa
ham, der trods smaa Kaar stadig havde drevet ganske omfattende 
naturvidenskabelige Studier, og 1783 tiltraadte han paa Kollegiets
Foranstaltning en 2aarig Rejse til de omliggende Øer og det
amerikanske Fastland for at studere Bomuldsdyrkningen der. Hans
Resultater foreligge i Skriftet «Anmerkungen üb. den Cattunbau» (I-II,
1791-93), der udgaves af hans Ven, den dygtige medicinske Professor 
i Kiel P. G. Hensier (VII, 371). 1786 fik R. som Anerkjendelse 
Fortjenstmedaillen i Guld og en Gratifikation. 1791 fik han
Afsked fra sine Embeder med Titel af Oberstlieutenant, og kort
efter engageredes han til at gaa til den danske Koloni paa
Guineakysten, men Skibet, hvormed han i den sidste Halvdel af 
1792 forlod Vestindien, er der aldrig senere hørt noget til.

Nyerup, Lit. Lex. 
Skrifter af Naturhist.-Selsk. II, i, 205 f. 
Fonden ad usus publ. I. 
Thaarup, Det danske Monarkies Statistik VI, 620. 637 f.

<i>C. Nyrop.</i>

</chapter><chapter name="Rohweder, Jørgen, kaldet Steinberg, 1605-44, Officer">

<b>Rohweder, Jørgen,</b> kaldet <b>Steinberg,</b> 1605-44, Officer, 
fødtes 26. Avg. 1605 paa Gaarden Steinberg (Rensborg Amt), som
hans Fader, Hans R., der hørte til en i Hertugdømmerne ret
udbredt Slægt, havde faaet i Arvefæste af Kongen; Moderen hed
Margrethe Ratkesdatter. J. R. begyndte som Skriverdreng. Som
Musketer ved Marqvard Rantzaus Regiment tjente han dernæst under
Christian IV i Kejserkrigen 1625-29, siden stod han som Officer
i hollandsk, svensk og fransk Tjeneste. Efter Opfordring fra Grev
Christian Pentz vendte han hjem o. 1638, da det saa ud til Krig
her, og levede saa paa sin Fædrenegaard, indtil han, da Torstenson
i Dec. 1643 faldt ind i Holsten, paa ny traadte ind i den danske
Hær, som Kapitajn ved Pentz' Regiment og Kommandant i Krempe.
R. satte hurtig denne lille Fæstning i en saa fortrinlig Forsvarsstand, 
at Svenskerne ikke ansaa det for raadeligt at give sig i Kast
med den. Med Krempe som Udgangspunkt foretog han dernæst
en Række Strejftog, der hos Ven og Fjende skaffede ham Ry som
en fremragende tapper og dygtig Partigænger. En Mængde Fanger,
Trofæer og Bytte faldt i R.s Hænder paa disse Tog. Det betydeligste 
af dem var det, hvorved han 5. Juni 1564 bemægtigede sig
den befæstede Del af Itzeho (Neustadt), en Erobring, der var af stor
Betydning for hele Krigsførelsen i Holsten. Til Belønning optog
Christian IV R., der i April var udnævnt til Oberstlieutenant, i
Adelstanden. Hans Bedrifter i den sidste Del af Aaret stode ikke
tilbage for dem i den første. 8. Sept. forsvarede han Steinburg
Skanse saa eftertrykkelig mod Helm Wrangel, at denne med sit
Korps trak sig helt ud af Holsten, og Maanedsdagen efter tvang 
R. Oberstlieutenant Mortaigne til at overgive det stærkt befæstede
Slot Breitenburg. I Nov. marcherede han til Nørrejylland som
Kommandør for Halvdelen af Pentz' Regiment, der var indlemmet i
den af Ærkebispen af Bremen, den senere Kong Frederik III,
kommanderede Hær. 27. Dec. s. A. fandt han Heltedøden i
Løbegravene foran Riberhus, 3 Dage før Slottet blev taget tilbage fra
de svenske. Hans Lig blev med stor Højtidelighed bisat i Krempe
Kirke.

Da R. døde ugift, gik Gaarden Steinberg i Arv til hans Broder,
Ratke R., hvis mandlige Efterkommere i 5 Generationer tjente som
danske Officerer. Den sidste af dem var den tapre og almindelig
ansete Major <i>Christian Frederik Marius R.</i>, f. 19. Febr. 1813, der
som Kommandør for 10. Regiment faldt paa Dybbøl 12. April 1864.

Personalhist. Tidsskr. 3. R. III og VI, jvfr. 2. R. VI og 3. R. V. 
J. Hudeman, Leichpred. üb. G. v. Steinbergen (1645).

<i>H. W. Harbou.</i>

</chapter><chapter name="Rolsted, Emil Vilhelm, f. 1848, Skolemand">

<b>Rolsted, Emil Vilhelm,</b> f. 1848, Skolemand. Han er Søn af
Skovrider Henrik Vilhelm R. og Kirsten f. Sørensen og født i Rye
6. Maj 1848. Han dimitteredes fra Jonstrup Seminarium 1867, blev
s. A. Andenlærer i Rye og gjennemgik senere «det Monradske
Kursus», hvorfra han tog Examen 1872. Efter at have undervist ved
Privatskoler blev han 1875 inspektionshavende Lærer ved det kongl.
Opfostringshus, 1883 Forstander for Kjøbenhavns Internat og er siden
i. April 1887 Forstander for Aandssvageanstalten paa GI. Bakkehus.
R., der er en Dygtighed baade som Pædagog og Administrator, har
udført et betydningsfuldt Arbejde baade for de forsømte Børn og de
aandssvage. I sin nuværende Stilling har han taget virksom Del
i den 1886 indledede Omordning af Anstaltens Organisation og den
methodiske Behandling af dens Alumner. Ved Oprettelsen af
Plejeanstalten paa Ebberødgaard 1892 er Gl. Bakkehus blevet en ren
Undervisningsanstalt, og her er foretaget en Række indgribende
Reformer i Undervisning, Forplejning, Personale m. m. Paa flere
Rejser har han gjort sig bekjendt med Abnormanstalter i Udlandet.
Ægtede 10. Nov. 1877 Clara Adamine Elisabeth Pedersen (f. 30.
Juli 1857), Datter af Hørkræmmer Hans P. og Caroline f. Nissen.

<i>Joakim Larsen.</i>

</chapter><chapter name="Rom, Niels Christian,">

<b>Rom, Niels Christian,</b> f. 1839, Redaktør, Husflidsmand. R.
er født 4. Avg. 1839 i Brøndbyøster og Søn af Møllebygger, senere
Møller, Herman R. og Christiane Mathilde f. Møller. Efter at have
taget Skolelærerexamen 1857 var han Hjælpelærer paa Laaland, blev 
1859 Lærer i Bryrup ved Silkeborg og 1866 i Føvling ved Horsens.
1875 tog han Afsked og flyttede til Kjøbenhavn som Redaktør og
Udgiver af det i 1873 stiftede Ugeblad for Menigmand «Husvennen».
Ved Artikler i «Dansk Landbotidende» og ved Foredragsrejser gjorde
han sig fra 1866 til Talsmand for en Fornyelse af Husfliden, som
han syslede med i sit Hjem, og om hvis Udvikling han 1874 udgav
det kulturhistoriske Arbejde «Den danske Husflid, dens Betydning
og dens Tilstand i Fortid og Nutid». Han fremkaldte 1873
Oprettelsen af «Dansk Husflidsselskab», i hvis Bestyrelse han 
stadig har siddet, siden 1899 som Formand. 1875 udgav han 
«Haandgjerningsbog  for Ungdommen», der har oplevet en Række Oplag
og er bleven oversat paa Svensk, Tysk og Hollandsk. Desuden
har han skrevet en Mængde Tidsskriftsartikler om Husflid og fra
1881 redigeret og udgivet «Dansk Husflidstidende». I Bestyrelsen
for «Danmarks Lærerforening» havde han Sæde fra dens Stiftelse
1874 i 9 Aar, de 5 sidste som Formand. Her gav han Stødet til
Oprettelse af Foreningens Enkeunderstøttelse, i hvis Bestyrelse han
er forblevet som et meget virksomt og offervilligt Medlem. I
Kjøbenhavn oprettede han 1876 en Forlagsforretning for Skolebøger og
Folkelæsning samt 1888 et Bog- og Stentrykkeri. 1898 fik han
Ju-stitsraadstitel. R. ægtede 13. Maj 1860 Ane Lovise Nicolaisen.

Husvennen 1878-79, Nr. 32. 
J. Larsen, Danmarks Lærerforening 1874-99.                                                                              

<i>Joakim Larsen.</i>

</chapter><chapter name="Rondahl, Emmery, f. 1858, kunstarkæologisk Tegner">

<b>Rondahl, Emmery,</b> f. 1858, kunstarkæologisk Tegner, Søn af
Poul Christian R., Malermester i Vordingborg, og Maren Margrethe
f. Jensen. R. er født i nævnte By 26. Dec. 1858. Efter at have
været i Malerlære kom han 1873 til Kjøbenhavn, hvor han uddannede 
sig i kunstnerisk Retning og i 1881 fik Afgangsbevis som
Maler. I de følgende Aar udførte han vel enkelte Malerier, men
uddannede sig dog nærmest til en dygtig og smagfuld Tegner, og han
har som saadan ikke blot øvet Lærergjerning ved det tekniske
Selskabs Skole og ved Statens Tegnelærerkursus, men i Særdeleshed
udfoldet en betydelig Virksomhed som Illustrator til flere
kunstindustrielle, arkæologiske og historiske Arbejder. Siden 1883 
har R. som Tegner deltaget i de paa Foranstaltning af Nationalmusæet
foretagne Herredsundersøgelser, i 1890 ledsagede han Dr. Henry
Petersen paa en Rejse til de russiske Østersøprovinser, og i 1891
overdrog Musæet ham at restavrere Kalkmalerierne i Skibby Kirke. 
-- R. blev 23. Okt. 1885 gift med Marie Christine Weber, Datter
af Kjøbmand W.

Weilbach, Nyt Kunstnerlex.

<i>J. B. Løffler.</i>

</chapter><chapter name="Rongsted, Ole, o.1760-1823, Skuespiller">

<b>Pongsted, Ole,</b> o.1760-1823, Skuespiller. 36 Aar gammel
traadte R. i Maj 1796 i det kongl. Theaters Tjeneste som Syngeskolar,
debuterede 23. Sept. s. A. som Oberst v. Altdorf i «Kun sex Retter»
og blev efter sin 3. Debut som Dr. Bartholo i «Barberen i Sevilla»
27. Dec. s. A. ansat som kongl. Skuespiller; han fik hurtig mange
Roller, og passede de end langtfra alle til hans Evner, viste hans
Udførelse altid Omhu og Flid. R. s Legemsbygning var høj og
svær, hans Ansigtsudtryk roligt og godmodigt, hans Stemme dyb
og paalidelig, hans Tale naturlig og fredsommelig, hans Gang
sindig og jævn, kort sagt, han var den borgerlige Agtværdighed
personliggjort, derfor var ogsaa Corfits i «Barselstuen» hans bedste
Figur: skikkelig og bekymret nuslede han om her med smaatskaaren
Gammelmandsvæsen, snart komisk indtil Ynkelighed, snart rørende
indtil Medlidenhed. Ogsaa i andre Heibergske Roller gjorde han
god Fyldest, saaledes gjennemførte han Herman v. Bremens store
Rolle i «Den politiske Kandestøber»; i det hele var hans sanddru,
om end tørre, Spillemaade hyppig af megen Virkning, derved at
hans Alvorsfuldhed gjennem Modsætningen gav Ordene en egen
Pudserlighed. Hans Komik beroede mange Steder paa Overraskelsen, 
paa det uventede, og R. vidste i saa Henseende at holde sig
fri for Overdrivelse og Plathed. R. var i sin Theatergjerning et
Exempel til Efterfølgelse og i sin Færden uden for Theatret en
Hædersmand. Han døde 1. Marts 1823; Ugedagen forinden
spillede han sidste Gang som Romuald i «Korsridderne». -- R. var
gift med Margrethe f. Hindahl (d. 26. Juni 1816).

Overskou, Den danske Skueplads III, 689 f. IV, 709. 
Bournonville, Efterl. Skrifter S. 103 f. 
Holbergs Komedier, Jubeludg., III, 2.

<i>Arthur Aumont.</i>

</chapter><chapter name="Rosbach, Tobias, 1664-1728, Overkrigskommissær">

<b>Rosbach, Tobias,</b> 1664-1728, Overkrigskommissær. Han blev
1689 kongl. Landfoged i Stapelholm, men gik af endnu s. A., da
den gottorpske Del af Slesvig blev given tilbage til Hertugen. R.
blev saa Postmester i Rensborg, hvor han 5. Dec. 1690 ægtede
Lucie Elisabeth Rebiger. 1702 fik han Ansættelse som Krigskommissær 
ved det danske Hjælpekorps i kejserlig Tjeneste, blev 1704
udnævnt til Overkrigskommissær, uden at hans Stilling derved
forandredes, og 1706 til Justitsraad. Forplejningsforholdene ved dette
Korps vare i sig selv meget indviklede, hvortil kom, at der til 
Bestikkelse af kejserlige Embedsmænd og lignende Poster maatte
anvendes betydelige Summer, for hvilke der ikke kunde præsteres
Kvittering. At dette let kunde give Anledning til Misbrug, er
klart; «Egennytte» var en Skjødesynd hos Tidens Embedsmænd,
og R. var ingen Undtagelse fra Regelen; men han var tillige en
snedig Person, som det ikke var let at komme til Livs. Allerede
2 Aar efter hans Ansættelse, da A. Harboe havde overtaget
Kommandoen over Korpset, gjorde denne Indvendinger mod R.s
Regnskabsførelse, og siden levede R. i uafbrudt Strid med 
Officererne om de dem tilkommende Afregningspenge. Efter at Sagen i
Udlandet havde været behandlet af forskjellige Kommissioner, gav den
efter Korpsets Hjemkomst (1709) Anledning til en langvarig og
indviklet Proces, hvis Akter dog kun til Dels ere bevarede. R. synes
at være sluppen med en Erstatning eller Bøde, men uden egentlig
Straf. Derimod sad han lige til 1726 i Varetægtsarrest. Nogle
Maaneder efter Løsladelsen blev han forvist fra Hovedstaden paa
Grund af utilladelig Korrespondance med Udlandet. Han døde 28.
Nov. 1728 paa Husumgaard, Brønshøj Sogn.

Rockstroh, Et dansk Korps' Hist. 1701-9 S. 116 f. 194 ff. 
Personalhist. Tidsskr. III, 397; 3. R. III, 215. 
Rørdam, Hist. Saml. og Studier I, 448.

<i>H. W. Harbou.</i>

</chapter><chapter name="Rosborg, Hans Hansen, c.1670-1752, Godsejer">

Rosborg, Hans Hansen, c.1670-1752, Godsejer, er født paa
Gaarden Rosborg i Mønsted Sogn (mellem Viborg og Holstebro),
som hans Forældre ejede. I sin Ungdom gik han i Viborg
Latinskole. Sammen med en yngre Broder, Jacob R., overtog han
Fædrenegaarden, der blev ombygget, udvidet ved tilkjøbt Gods og
kaldet Rosborggaard. Efter at have været Forpagter paa Norringgaard 
kjøbte han i 1716 en Del Gods i Grundfør Sogn, deriblandt
Harrildsmark, af hvilket han oprettede Hovedgaarden Haraldslund.
Fra 1733 havde han Hovedgaarden Frisholt (nu Ormstrup) i
Forpagtning og kunde i 1737 kjøbe den paa Avktion for 14000 Rdl.
kontant. Aaret efter blev han tillige Ejer af Gaarden Højris i
Hammerum Herred, og samtidig var han i mange Aar Skatteforpagter 
for flere Amter i Jylland. R.s Trættekjærhed og Pengebegjærlighed 
førte ham i uafladelige Processer med hans Omgivelser, og 
han var bekjendt som en haard Herre for sine Bønder.
Han døde paa Rosborggaard 1752 (begravet 24. Jan.), 82 Aar
gammel. Hans Hustru hed Helle Madsdatter.

Saml. t. jydsk Hist. og Topogr. VIII, 97 ff. 

<i>Chr. Villads Christensen.</i>
</chapter>
<chapter name="Rose, Christian, --1711, Poet">

<b>Rose, Christian,</b> --1711, Poet. R.s Fødselsaar er lige saa
lidt bekjendt som hans Herkomst og Fødested. Jac. Bartholin
angiver Kjøbenhavn; Nyerups Gisning, at han var Nordmand, finder
kun svag Støtte i hans Vers. 1695 blev han Student fra Roskilde,
og 1696-97 var han Kantor ved Skolen i Odense. Som saa mange
af Tidens Poeter var han fattig og forfalden og fik aldrig nogen
Examen. Han døde under Pesten i Kjøbenhavn 1711 (begravet
4. April). Skjønt han saaledes døde ung, naaede han i sin Tid et
vist Digterry og roses af Kjendere som Andr. Hojer og J. E. Schlegel 
for sin Oversættelse af Ovids Heroider: «Elskende Fyrsters og
Fyrstinders Klage- og Kjærlighedsbreve» (1703), og det forudskikkede 
Dedikationsvers til Generalmajor Joh. Rantzau. Han deltog i
Versekrigen i Anledning af Sorterups «Poetiske Skansekurv» (1709),
hvori han var bleven angreben, og oversatte 1710 Kingos Morgen- 
og Aftensange i vexlende latinske Versemaal med Dedikation til
Rostgaard, som 1739 lod disse «Odæ sacræ Kingovianæ» udgive.
I øvrigt haves under R.s Navn nogle faa utrykte Lejlighedsvers,
deriblandt temmelig plumpe Smædedigte, som ingenlunde hæve sig
over Tidens sædvanlige Niveau.

Nyerup og Rahbek, Den dsk. Digtekunst IV, 111. 142.

<i>J. Paludan.</i>

</chapter><chapter name="Rose, Christoffer Pauli, 1723-84, Skuespiller">

<b>Rose, Christoffer Pauli,</b> 1723-84, Skuespiller, fødtes 10. Okt.
1723 i Kjøbenhavn, hvor hans Forældre levede i jævne Borgerkaar;
de holdt ham til Bogen, og 1744 blev han Student, snart efter (8.
Avg. 1746) giftede han sig med Gertrud Lemvig -- en Ungdomsforbindelse, 
der ikke blev ham til Lykke --, og maaske var det
lige saa meget Pengetrang som Kunstnerkald, der drev ham til som
en af de første at melde sig hos Thielo, da denne 1747 forberedte
Skuepladsens Gjenaabning. Det være med Anledningen, som det
være vil, R. viste hurtig, at han besad Gnisten, og da de danske
Aktører indviede deres nye Hjem paa Kongens Nytorv, stod han i
øverste Gageklasse; maaske var det ogsaa harn, der 18. Dec. 1748
fremsagde Prologen, i hvert Fald spillede han med i Aabningsstykkerne: 
i «Dobleren» Valerius og i «De tre Rivaler» Marquis Lisimon.

R. begyndte, som disse Roller vise, sin Theaterbane som
Elsker, først i Komedien, senere i det rørende Skuespil, og gled
gjennem den heroiske Tragedie lidt efter lidt over til de værdige
Fædre og Anstandsrollerne. Som Lystspilelsker stod han Fuldkommenheden 
nær: hans Ansigt var ikke blot smukt af Form og Træk,
men dets Udtryk var, takket være hans fyrige Øjne og elskværdige 
Smil, ungt og lyst, hans Gang var naturlig og let, hans Holdning
fri og kjæk, og hans Stemmes bløde Mandighed gav Ordene Varme
og Paalidelighed. Temmelig tidlig vendte R. sig dog fra de
Heibergske Leandre og andre Komedieelskere til det rørende Skuespil,
hvor han i Roller som Titelrollen i «Beverley» og Tellheim i «Minna
v. Barnhelm» fejrede store Triumfer ved den lykkelige Forening af
Mandighed og Følsomhed, af Inderlighed og Værdighed, han besad,
og han stræbte gjennem mange, det virkelige Liv aflurede Smaatræk
i Minespil og Stemmeovergange at give sin Udførelse af disse
Figurer en skarpere Karakteristik. Trods sin Anstand var R.
udpræget borgerlig i sin Fremtræden som i sit Temperament; derfor
lykkedes de egentlige Helteroller ham ikke, skjønt han havde ikke
faa Betingelser for dem: han deklamerede vel hyppig smukt og
klangfuldt, men lige saa hyppig stivt og monotont eller svulstig
og affekteret, hans Holdning blev let, især da hans Legeme med
Aarene tiltog i Fyldighed, opblæst i Steden for imponerende, og
hans Ansigt magtede ikke, eftersom dets Fedme udviskede dets
smaa Træk, at afspejle stærke Sindsbevægelser, og dog, trods alle
sine Mangler, kunde R., naar han kom i Aande -- men det skete
ikke hver Aften --, illudere selv saa kritisk en Tilskuer som
Rosenstand-Goiske. I den sidste Del af sit Theaterliv fandt R. i en
Række myndige Fædre og kloge Verdensmænd den sanddru og
naturlige Samtaletone.

R. var ikke lykkelig i sit Liv uden for Scenen, hans Hustru
gjorde ham Hjemmet lidet tillokkende, og han søgte sig derfor alle
Haande Erstatning uden for det -- hans Levned var, efter
Holbergs Ord, «en Kjæde af Uordentligheder» --, men da Prøvelsens
Stund ved hans Datters Bortførelse (s. ndfr.) var inde, bestod han
den som en ærekjær Mand, og Rahbek kunde derfor med god
Grund sætte R. s Portræt foran sine «Breve fra en gammel
Skuespiller», der sigtede til at hæve Skuespillerstanden i saa 
vel social som kunstnerisk Henseende.

Efter sin første Hustrus Død (Okt. 1775) ægtede R. 1779
Elisabeth Cathrine Amalie Bøttger, der hyppig havde været hans
Elskerinde paa Scenen, og til hvem han allerede i nogle Aar havde 
staaet i Forhold (om hende s. ndfr.). R., der siden 1778 havde været
Instruktør mere af Navn end af Gavn, optraadte sidste Gang 23.
Sept. 1784 som Melac Fader i «De to Venner» og døde 30. Okt.
s. A.; 6. Dec. s. A. gav det kongl. Theater efter Skuespillernes
Initiativ en Mindefest for ham. 
Rosenstand-Goiske, Kritiske Efterretn. om den danske Skueplads S. 56 ff.
Overskou, Den danske Skueplads II og III. 
Holbergs Komedier, Jubeludg., III, 2.
P. Hansen, Den danske Skueplads I.

<i>Arthur Aumont.</i>

</chapter><chapter name="Rose, Elisabeth Cathrine Amalie, 1738-93, Skuespillerinde">

<b>Rose, Elisabeth Cathrine Amalie,</b> 1738-93, Skuespillerinde,
fødtes 1738 (døbt 25. Sept.) i Kjøbenhavn som Datter af Guldsmed
Matthias Bøttger og Else f. Lindegaard. Jfr. Bøttger, som hun hed
den største Del af sin Levetid, fik, endnu ikke fyldt 14 Aar, 28. Juni
1752 sin første Fremtræden paa Scenen som Leonora i «Kilderejsen»; 
Publikum fandt ikke stærkt Behag hverken i hendes Person
eller i hendes Spillemaade, men ved Holbergs Bevaagenhed fik hun
Roller -- Jfr. Materna (XII, 560) havde netop da trukket sig
tilbage --, og da Jfr. Thielo snart efter (5. Febr. 1754) døde, blev
Jfr. B. mere ved Begivenhedernes Sammentræf end ved sit Talent
Skuepladsens Primadonna, og hun forstod, maaske ikke altid paa
den elskværdigste Maade, at haandhæve denne Stilling i mange
Aar: endnu saa sent som i Slutningen af i78o'erne var hun den
næsthøjst gagerede Skuespillerinde, kun Eickstedts Favoritinde, Jfr.
Møller (&#596;: Mad. Frydendahl), stod i saa Henseende højere. Jfr. B.s
Repertoire omfattede Komedien som Tragedien, Idyllen som
Parodien, hun spillede Elskerinder og Koketter, Ingenuer og Heltinder,
paa Vers og paa Prosa; hun maatte have været noget nær et Geni,
om hun havde kunnet magte hele dette Repertoire, og i Virkeligheden 
var hun kun en Brugbarhed, som Tidens Fattigdom paa Skuespillerinder 
gav Roller og Vanens Magt Anseelse blandt Publikum. Hun repræsenterer 
paa den danske Scene Fiskebensskjørt-Tragedien: hendes Anstand var 
kunstlet indtil Stivhed, hendes Deklamation mekanisk 
ved den bestandige Svingen mellem opstyltet
Svulst og graadkvalt Føleri; overført til det borgerlige Skuespil og
Komedien blev denne Spillemaade til Unatur, og Maniereretheden
frøs Følelsen paa Skuespillerindens Læber. Medens hun saaledes
ikke traf den naturlige Tone hos Elskerinden, fandt hun derimod
-- endnu oppe i Aarene -- slaaende Udtryk for den pur unge
Piges Nyfigenhed, ligesom hun med kraftige Træk tegnede den
erfarne Kvindes Koketteren. I sine sidste Aar gled hun, der 28.
Juli 1779 ægtede ovfr. nævnte C. P. R., ikke uden Held over i
det ældre Konefag; 1. Nov. 1792 optraadte hun sidste Gang som
Marquisen i «Den virkelige vise» og døde 23. Febr. 1793. I sine
unge Dage havde hun, der var Veninde med Jfr. Biehl, forsøgt
sig som dramatisk Forfatterinde med Femakts-Komedien «Clarice
eller den forrejste Frøken», men deri viste sig i scenisk som litterær 
Henseende lige blottet for Talent og Smag og forsvandt efter kun
3 Forestillinger (Febr.  1772).

Rosenstand-Gøiske, Kritiske Efterretn. om den danske Skueplads S. 71 ff.
Overskou, Den danske Skueplads II og III. 
Holbergs Komedier, Jubeludg., III, 2. 
P. Hansen, Den danske Skueplads I.

<i>Arthur Aumont.</i>

</chapter><chapter name="Rose, Mette Marie, o.1745-1819, Skuespillerinde">

<b>Rose, Mette Marie,</b> o.1745-1819, Skuespillerinde, der var en
Datter af ovfr. nævnte C. P. R., debuterede i en meget ung Alder
7. Okt. 1761 som Mélite i «Den gifte Filosof» og vakte strax fortjent
Opmærksomhed ikke alene ved sin store Skjønhed, men ved den
Sanddruhed og Ægthed, der prægede hendes Spil; hun fik -- 
sagtens ved sin Faders Indflydelse - hurtig et Repertoire, der
omfattede saa forskjelligartede Roller som den følsomme Titelheltinde
i Mme Grafftgnys «Cenie» og den koldblodige Flane Angélique i
Moliéres «Jørgen Dingel». Denne saa lovende indledede
Kunstnerbane afbrødes brat: 11. Marts 1765 bortførtes Jfr. R. efter
Theaterforestillingens Slutning -- hun havde spillet Bélise i «Vulcani Kjæp»
-- paa Foranstaltning af den udsvævende Grev C. C. Danneskjold-Laurvigen 
(IV, 182) med List og Vold til hans Palais i Bredgade,
hvor han holdt hende indespærret i nogle Dage, indtil det lykkedes
hendes Fader at skaffe sin Klage Ørelyd hos Kongen: Grev Danneskjold 
fik Befaling til ufortøvet at udlevere Jfr. R., og 10. April s. A.
dekreterede Kongen, at Greven skulde udbetale saa vel Jfr. R. som
hendes Fader en aarlig Understøttelse samt i det Tilfælde, at hun,
der for øvrigt forvistes fra Hovedstaden i 2 Aar, indtraadte i
Ægteskab, en større Udstyrssum. Jfr. R. betraadte aldrig senere Scenen,
hun ægtede nogle Aar efter kongl. Kammermusikus Niels Schiørring 
(d. 1798) og døde som en agtet Borgerkone i Kjøbenhavn 20.
Marts 1819 i sit 74. Aar.

Overskou, Den danske Skueplads I. 
Hist. Tidsskr. 3. R. IV, 278 ff.
Nutiden IX, 249 f. 257 ff. 

<i>Arthur Aumont.</i>

</chapter><chapter name="v. Rosen, Sigismund Ludvig Carl, 1827-64, Officer">

<b>v. Rosen, Sigismund Ludvig Carl,</b> 1827-64, Officer, er
født 23. Febr. 1827 i Segeberg, hvor hans Fader, Kammerherre
Wilhelm Carl Ludwig v. R., var Amtmand (d. 17. Juli 1853); hans
Moder hed Sophie f. Decher. Familien nedstammer fra en gammel
Adelsslægt i Østersøprovinserne. R., som alt tidlig viste Lyst til
den militære Stand, blev Kadet 1844 og Aaret efter Sekondlieutenant 
ved 1. Jægerkorps, hvorpaa han 1846 kom ind paa den kongl.
militære Højskole. Krigen 1848 afbrød Undervisningen, og med sit
Jægerkorps deltog han i Kampene ved Bov og ved Slesvig, hvor 
han saaredes under Stormen paa Annettenhöhe. I 1849, da nan var
bleven Premierlieutenant, ansattes han som Adjudant ved
Artillerikommandoen paa Als og deltog 13. April sammen med daværende
Kapitajn H. A. T. Kauffmann (IX, 105) i Erobringen af 2
sachsiske Kanoner. Det følgende Aar var han som Adjudant ved
Armeens Artillerikommando med i Slaget ved Isted, hvor han gjorde
sig bemærket ved sin store Koldblodighed og udmærkede Blik for
Fægtningsforholdene. Efter Fredslutningen kom han tilbage til
Højskolen og afgik 1853 der fra som Generalstabsaspirant, gjennemgik
de forskjellige Vaabens Skoler og udnævntes 1855 til Kapitajn af
2. Klasse i Generalstaben. Han udførte derpaa Rekognosceringsarbejder 
i Holsten, men kom allerede i 1857, da han blev
Kapitajn af 1. Klasse, som Stabschef til 3. Generalkommando, hvor han
endnu var, da det tyske Forbunds Tropper i Slutningen af 1863
forlangte Holsten rømmet. Kort efter udnævntes han, navnlig paa
Oberst Kauifmanns Foranledning, til Souschef ved Overkommandoen,
skjønt dette efter Bestemmelserne var en Stabsofficersplads. Ved
sin fremragende Dygtighed viste han det berettigede i det trufne
Valg; han havde saaledes megen Andel i alle Detailordninger
angaaende Danevirkes og Dybbøls Forsvar og var stadig utrættelig,
ikke alene under Udførelsen af sin Tjeneste i Bureauet, men ogsaa
ude i Marken. Saaledes rekognoscerede han endnu Stillingen ved
Dybbøl Natten imellem 17. og 18. April og kom først Kl. 8 om
Morgenen der fra tilbage til Brohovedet. Kort efter fandt Stormen
Sted, og han sluttede sig da til Generalmajor du Plat (XIII, 137).
Umiddelbart efter at denne var bleveu dødelig saaret, traf det
dræbende Skud ogsaa R. Han blev ført tilbage til Nybøl, men døde
10 Timer senere.

R., som i Marts 1864 havde erholdt Majors Karakter, var 7.
Juli 1853 bleven viet til Francisca Henriette Wiborg, Datter af
Departementschef i Marineministeriet, Generalkrigskommissær Niels W.

Danmarks anden Kamp for Slesvig. 
Berlingske Tid. 26. April 1864. 
Vort Forsvar Nr. 217 A. 

<i>P. N. Nieuwenhuis.</i>

</chapter><chapter name="v. Rosen, Sophus Anthon Gottlieb Carl, 1819-91, Departementschef, Overpræsident">

<b>v. Rosen, Sophus Anthon Gottlieb Carl,</b> 1819-91, Departementschef, 
Overpræsident, var født i Segeberg 9. Sept. 1819 og Broder
til ovennævnte Major S. L. C. v. R. 1840 blev han Student i
Lybek, studerede i Heidelberg 1840-42 og i Kiel 1842-44. Efter at
han her var bleven juridisk Kandidat 1844, blev han s. A. Amtssekretær 
i Segeberg, 1845 Avskultant i Finansdeputationen i Kjøbenhavn, 
1848 ansat i det slesvig-holstenske Kancelli, 1851 Chef for Sekretariatet 
i det slesvigske Ministerium, 1852 tillige Departementschef
under samme Ministerium. 1853 deltog han sammen med Gehejmearkivaren 
i Tilbageleveringen af de augustenborgske Familiepapirer.
1854 blev han Overpræsident i Flensborg og var det indtil 1864.
Han blev Kammerherre 1853, Kommandør af Danebrog 1867. 1867
blev han Ejer af Henriksholm ved Vedbæk. Her var han fra 1869
Sogneraadsmedlem og Medlem af Bestyrelsen for Brandforsikringsselskabet 
Danmark, fra 1878 Amtsraadsmedlem. I 1873-76 var han
kongl. dansk Kommissær ved Udleveringen af Hertugdømmernes
Arkivsager. Fra 1876 indtil sin Død, 7. Dec. 1891, repræsenterede
han Lyngbykredsen i Folketinget. Saa vel i Amtsraadet som i
Sogneraadet øvede han stor Indflydelse ved sin administrative
Dygtighed og grundige Indsigt i alle kommunale Anliggender, og skjønt
han kun sjælden tog Ordet i Folketinget, var det dog ogsaa her
almindelig erkjendt, at han var en indsigtsfuld og støt
Personlighed. -- Han ægtede i 1863 Marianne Elise Nicoline Catharina
Ræder, Datter af Generallieutenant Joh. Phil. Thom. R.

Wulff, Den danske Rigsdag S. 276 f.

<i>C. Christensen.</i>

</chapter><chapter name="v. Rosen, Wilhelm Sophus Andreas, 1820-66, Læge">

<b>v. Rosen, Wilhelm Sophus Andreas,</b> 1820-66, Læge, var
en Søn af Overførster i Holsten, Kammer-, Forst- og Jagtjunker
Conrad Adam Johann v. R. og Birgitte Catharina f. de Fisker og
fødtes i Pløen 15. Maj 1820. Han blev 1836 Student ved Sorø
Akademi, studerede derpaa Lægevidenskab ved Universitetet og gav
allerede som ung Student Vidnesbyrd om gode litterære Evner ved
et velskrevet, udførligt Indlæg om Sorø Akademis Mangler i
«Fædrelandet» (1842). Denne Egenskab viste han sig snart efter i
Besiddelse af paa et større Omraade, da han, efter i nogle Aar at have
været Kandidat paa Almindeligt Hospital og i 1844 at have taget
Lægeexamen, som 1. Underlæge deltog i «Galatheas» Jordomsejling
(1845-47) og blev Steen Billes tilforordnede Medhjælper ved
Udarbejdelsen af den omfattende Rejseberetning, hvilken R. end videre
udgav forkortet i tysk Oversættelse ([852) og i selvstændig
Bearbejdelse paa Dansk (1853). Under Krigen 1848-50 fungerede han
som Overskibslæge og overtog 1851 efter Hjaltelin Posten som Læge
ved Klampenborg Vandkur-, Brønd- og Søbadeanstalt. Hans noget
stridbare Temperament, der allerede 1853 indviklede ham i en
heftig Strid med Taarbæks Fiskere i Anledning af Kvaksalverkure mod
Koleraen, beredte ham i denne hans nye Stilling mange 
Vanskeligheder med Aktieselskabet, navnlig da Anstalten ikke kunde trives
og give Overskud; en kort Tid var han selv Formand i Bestyrelsen, 
men 1859 fratraadte han hele sin Stilling ved Anstalten og
kom samtidig i Proces med Aktieselskabet. S. A. erhvervede han
sig Doktorgraden ved en overordentlig dygtig og indholdsrig
Afhandling: «Om Afkommet af syfilitiske og om Genesen af den
medfødte Syfilis; med en Indledning om Begrebet Syfilis». En kort
Tid virkede han som privat praktiserende Læge i Kjøbenhavn og
i Taarbæk, indtil han 1861 blev Distriktslæge i Kjøbenhavn.

Ved denne Tid havde han imidlertid som ivrig Helstatsmand
kastet sig ind i Politikken, og 1861 stillede han sig og valgtes til
Folketingsmand i Lyngby. I 3 Sessioner sad han nu i Tinget, hvor
han først søgte at danne en Gruppe «uafhængige», men efterhaanden 
sluttede sig til det Tscherningske Venstre og optraadte med
voxende Heftighed mod den national-liberale Ejderpolitik. 1864
opnaaede han ikke Gjenvalg, men kom 1865 ind i Rigsraadets
Folketing, valgt for Sorø, og fortsatte for øvrigt Kampen mod
National-Liberalismen i Bladartikler og Brochurer, hvorfor han ogsaa 
sattes i Band af den herskende kjøbenhavnske Presse. 1864 blev han saa
stærkt injurieret i « Dagbladet», at han anlagde Sag mod
Redaktøren. 1864 udgav han anonymt i Wien et tysk Skrift: «Die
schleswig-holsteinische u. die dänisch-deutsche Frage», hvori han hævder
Danmarks Ret, men samtidig fremsætter de heftigste Angreb paa
det Hallske Ministerium. 1863 udgav han et lille historisk orienterende 
Skrift: «Grækenland siden dets Befrielse og Prins Vilhelm som
Grækernes Konge». I disse Kampaar blev hans Helbred mere og
mere nedbrudt af en Lungelidelse, og i en haabløs sygelig og i
det hele desolat Tilstand modtog han 1866 Udnævnelse til
Hospitals- og Arresthuslæge paa St. Croix og Fattiglæge i
Christians-sted. 6 Uger efter hans Ankomst til Vestindien indtraf hans Død,
17. Juli 1866.

1861 havde han ægtet Marie Cathinka Emma Fabricius, Datter
af Oberstlieutenant Christoph Heinrich Ditlev F. og født i Athen
20. Febr. 1837. Efter sin Mands Død kastede hun sig i Wien over
Sygeplejen baade praktisk og litterært, støttet af Professor Billroth,
virkede ved Lasaretter under den russisk-tyrkiske Krig og har senere
haft Ansættelse ved civile Hospitaler i Orienten. 1883 udgav hun
i Kjøbenhavn en varmt skreven Brochure om Børneopdragelse.

Smith og Bladt, Den danske Lægestand, 4. Udg. 
Erslew, Forf. Lex. 
Ugeskr. f. Læger 3. R. II, 159. 
Hosp.-Tid. IX, 148. 
Skizzer af Folkethingets Medlemmer (1863) S. 81. 
Fædrelandet 1866, Nr. 191.

<i>Jul. Petersen.</i>
<chapter name="Rosenberg, Carl Frederik Vilhelm Mathildus, 1829-85, Litteraturhistoriker">

<b>Rosenberg, Carl Frederik Vilhelm Mathildus,</b> 1829-85,
Litteraturhistoriker, var født i Skanderborg 2. Jan. 1829. Faderen
var Major i Vejkorpset Gottfried R., Moderen Sophie Christine
Elisabeth f. Dahlén, Datter af Solodanser og Bogtrykker C. D. (IV,
142). Efter at have nydt privat Undervisning besøgte R. i 2 Aar
Latinskolen i Viborg, hvis begavede Rektor, F. C. Olsen, bidrog
til at vække hans litterære Sans. 1846 blev han Student og 1854
juridisk Kandidat; kort efter ansat i Kultusministeriet, hvor han
efterhaanden avancerede til Fuldmægtig (1863). Men hans Interesser gik
i æsthetisk Retning; 1850 besvarede han Universitetets Prisspørgsmaal 
om Digteren Bellmans poetiske Ejendommelighed, udgav 1860
en «Illustreret Verdenshistorie» med særlig Vægt paa den indre og
Kulturens Historie og tog 1861 Doktorgraden med en Afhandling
om Rolandskvadet. At han ogsaa besad digterisk, navnlig metrisk,
Evne viste han i de her indlagte rhytmiske Oversættelser saa vel
som i det tragiske Sangspil «Andvares Ring» (1862), der dramatiserer 
Vølsungsagnet i antikiserende Stil, og endnu 1875 i Digtet
«Sjælenes Ø», som behandler et indiansk Sagn med ejendommelig
Benyttelse af Bogstavrim. I Schouws «Dansk Tidsskrift», Steenstrups 
«Dansk Maanedsskrift», «Nord. Universitets-Tidsskrift» osv.
skrev han en Mængde dygtige Anmeldelser og Afhandlinger om
skandinavisk og fremmed Litteratur: Folkevisen, Digterne Kaalund
og Chr. Winther, v. Braun, Leopold, Gustav III og det svenske
Akademi, Klaus Groth, hvis Fortællinger han ogsaa oversatte.

Tidlig stærkt greben af Tidens frisindede og nationale Rørelser, 
Polens Rejsning 1863 osv., kastede R. sig ivrig ind i Dagens
Strid med Piecer og Bladartikler om Arvesagen og det slesvig-holstenske 
Spørgsmaal, oftest i oppositionel Aand, hvilket førte til, at
han i 1866 maatte opgive sin Plads i Ministeriet, hvad der dog
næppe var ham noget stort Offer. Han kunde nu helt vie sig til
litterær Virksomhed, dels som Medarbejder af «Fædrelandet», 1869
-72 som Redaktør af det patriotisk-skandinaviske Organ
«Heimdal» og 1873-74 som Redaktør af «Dansk Ugeblad», dels siden
1871 i en Række Smaaskrifter for Folkeoplysningsselskabet: «Træk
af Livet paa Island i Fristatstiden» (1871), «Internationale» (1872),
«Danmark i 1848» (1873), «Gustav Adolf» (1879) og Folkeudgaven
af P. Palladius' Visitatsbog (1884).

R. var en sjælden idealt anlagt og enthusiastisk Natur, der
helt gik op i de Ideer, han omfattede med en Begejstring, som
kunde udarte til Hidsighed og Ensidighed, men som altid var ærlig 
og uden Bagtanke. Hans glødende Frisind følte sig imidlertid skuffet
ved den politiske Udvikling her hjemme; han blev efterhaanden
en bestemt Modstander af Venstre, hvis Forbund med hans
nærmeste Meningsfæller, Grundtvigianerne, han betegnede som
«Alliancen mellem Aand og Uaand». 1872 stillede han sig forgjæves mod
Venstres Kandidat i Ribe. Desto ivrigere samlede han sit Arbejde
i national Retning, virkede i 1863 for Indførelse af Oldnordisk i
Skolerne, hilste senere Forsvarsbevægelsen med Glæde og kæmpede
navnlig udholdende for den skandinaviske Tanke, hvori han saa
den bedste Garanti for Danmarks Fremtid. I 1863 tilbragte han
Va Aar i Sverige og Norge; 1874 besøgte han Island under
Tusendaarsfesten, og faa have virket mere end han til at fremme
indbyrdes Kjendskab mellem Nordens Folk og vække Kjærlighed til
nordisk Aand. Denne Følelse præger næsten alle hans Skrifter,
selv dem, der dreje sig om fremmed Litteratur, og giver dem ofte
en ejendommelig varm Tone, men kan ogsaa gjøre R.s
videnskabelige Syn begrænset. Saaledes hvile hans Undersøgelser om
Rolandskvadet helt igjennem paa den nu opgivne Theori om Normannernes
overvejende Indflydelse paa fransk Middelaldersdigtning.

R.s Hovedværk er den Fremstilling af «Nordboernes Aandsliv
fra Oldtiden til vore Dage», hvorpaa han arbejdede fra 1878, uden
ved sin Død at være naaet længere end noget ind i det 17.
Aarhundrede (3 Bind). Som sammenlignende nordisk Litteratur- og
Kulturhistorie, støttet paa omfattende Førstehaandsstudier, er dette
Værk enestaaende i Bogverdenen; men ogsaa her fæster R. saa
udelukkende sin Opmærksomhed paa den nordiske Aands
Selvudvikling, at han bevidst eller ubevidst overser mange af de Traade,
der knytte den til Evropas Kultur. Ogsaa til ældre nordisk Metrik
har R. ydet smukke Bidrag i «Nord. Univ.-Tidsskrift» og
Letter-stedtske Tidsskrift. 1884 blev han ansat ved Universitetet som
Docent i dansk Litteratur, men ramtes snart efter af en Sygdom, som
bortrev ham 3. Dec. 1885.

R. ægtede 1. (9. Okt. 1857) Ane Louise Plum (f. 1833 d. 1874),
Datter af Præsten P. A. P. i Spjellerup; 2. (18. Maj 1877) Marie
Sophie Jacobe Nissen, f. Bindesbøll (f. 1832 d. 1895), Datter af
Justitsraad, Amtsforvalter B. i Skanderborg.

Universitetsprogr. 1861.
Illustr. Tid. Dec. 1885.

<i>J. Paludan.</i>

</chapter><chapter name="Rosenberg, Frands Nielsen, 1593-1658, Biskop">

<b>Rosenberg, Frands Nielsen,</b> 1593-1658, Biskop, 
er født 8. Jan. 1593 i Aalborg og Søn af Kjøbmand Niels Jensen R. 
Moderen hed Karen Thøgersdatter. Han blev Student fra Aalborg 1612.
Senere rejste han udenlands og studerede i Wittenberg 1616-18.
1623 tog han Magistergraden i Kjøbenhavn, og 1624-26 holdt han
fysiske Øvelser for de studerende, uden dog at have nogen fast
Ansættelse ved Universitetet. Han blev o. 1627 Professor i Fysik
og Mathematik ved Lunds Gymnasium og udnævntes 1628 tillige
til øverste Kapellan ved Domkirken i Lund og Præst i Bjellerup.
1639 nævnes han som Professor i Ethik. 1642 blev han Biskop i
Viborg, sad 1643 i den gejstlige Kommission, der dømte Præsten
Jørgen Friis (V, 437) fra hans Embede for Vranglære, og deltog
1648 i Kongevalget i Kjøbenhavn, hvor han blev indstævnet af
Corfits Ulfeldt, fordi han havde fornærmet Kirstine Munk, i det
han i en Ligprædiken havde udeladt hendes Titel som Grevinde
af Slesvig. 1650 deltog han med Landets øvrige Bisper i Prins
Christians Hylding. Samtidig hermed vare de indkaldte til en
Forhandling om en ny Undervisningsplan for Latinskolerne. Men de
nyttede tillige Lejligheden til at indgive et Forslag om, at der
skulde oprettes Almueskoler overalt i Sognene, hvor de endnu
ikke fandtes, og at Præsterne skulde have Tilsyn med dem.
Forslaget blev ogsaa taget til Følge i en senere Forordning. R. døde
10. Nov. 1658, som det siges af Sorg over de Ulykker, der ramte
Landet under Svenskekrigen. Han ægtede i. Anne Hansdatter,
Datter af Kannik Hans Ottesen i Lund; 2. (17. Nov. 1644) Anne
(Grum eller) Aastrup, Datter af Biskop Poul Mortensen A. i Lund
(I, 31). R. udgav en Række Disputatser af theologisk og fysisk
Indhold og 6 Ligprædikener.

Rietz, Skånska skolväsendets hist. S. 293 ff.

<i>S. M. Gjellerup.</i>

</chapter><chapter name="Rosenberg, Georg Erdmann, 1739-88, Arkitekt">

<b>Rosenberg, Georg Erdmann,</b> 1739-88, Arkitekt, fødtes i 
Kiel, men skal efter en Familietradition nedstamme fra Polen. Hans
Fader var Murmester, og han selv har rimeligvis lært det samme
Haandværk; efter at være kommet til Kjøbenhavn besøgte han
Kunstakademiets Bygningsskole og vandt efterhaanden alle dets
Medailler, den store Guldmedaille 1761. 1763-65 var han Lærer ved
Akademiet, hvorefter han med offentlig Understøttelse foretog en
6aarig Studierejse i Udlandet. Efter sin Hjemkomst blev han
Stadsbygmester i Kjøbenhavn samt agreeret ved Akademiet, hvorimod
det aldrig lykkedes ham at faa sit Medlemsarbejde færdigt. Efter
Sagnet har han bygget forskjellige anselige Bygninger i Kjøbenhavn 
samt Kokkedal ved Rungsted (der dog skyldes hans Fader Johann 
Gottfried Rosenberg (f. 1709 d. 1776) fra Meklenborg); for øvrigt 
kjender man saa godt som 
intet til hans arkitektoniske Virksomhed. Han har udført 8
Raderinger, derimellem Jardins Udkast til Marmorkirken 1762. Han døde
ugift 6. Dec. 1788.

Weilbach, Nyt Kunstnerlex.

<i>Erik Schiødte.</i>

</chapter><chapter name="Rosenberg, Peter Andreas, f. 1858, Forfatter">

<b>Rosenberg, Peter Andreas,</b> f. 1858, Forfatter. Han er født
28. Juli 1858 i Kjøbenhavn som Søn af ovennævnte Dr. Carl F.
V. M. R. 1875 dimitteredes han fra Sorø Akademi og studerede
først Naturvidenskab, senere Religionsfilosofi, i hvilket sidste Fag
han 1884 tog Magisterkonferens. I Løbet af de følgende Aar
virkede han som Lærer, navnlig ved Latinskolen i Birkerød, og
benyttede hovedsagelig sin Fritid her til at skaffe sig et indgaaende
Kjendskab til Verdenslitteraturens ypperste Digtere. Allerede 1876
var han imidlertid bleven vakt til kunstnerisk Bevidsthed ved
Opførelsen af Rudolf Schmidts «Den forvandlede Konge», der gjorde
et uforglemmeligt Indtryk paa ham, og efter at have debuteret som
Forfatter med Bogen «Af et Digterliv» (1881), der gik temmelig
upaaagtet hen, skrev han det 1883 paa det kongl. Theater opførte
Enakts-Lystspil «Fantomer» og begyndte hermed den Virksomhed
for Scenen, hvortil han saa vel fra fædrene som fra mødrene Side
medbragte Slægtens Traditioner. Efterhaanden fremkom
Skuespillene «Hjarne» (1883), «Klytemnestra» (1889), «Under Ideens
Banner» (1891), «Henning Tondorf» ,(1894) og «Dønvig Præstegaard»
(1899), alle opførte paa Dagmartheatret, til hvilket han fra 1890 har
været knyttet som Sceneinstruktør. 1898 udgav han sin længe
forberedte og om lige saa megen Kjærlighed til Opgaven som om fin,
dyb Forstaaelse vidnende Bog om Søren Kierkegaard. R. har,
navnlig til Dagmartheatret, leveret o. 30 Oversættelser og Bearbejdelser 
af Skuespil, blandt hvilke Calderons «Dommeren i Zalamea»,
Aristophanes' «Lysistrate», Goethes «Gøtz v. Berlichingen», Kleists
«Pigen fra Heilbronn», Edmond Rostands «Cyrano de Bergerac»
og «Vasantasena». Ogsaa i Egenskab af meget skattet Oplæser
har han udfoldet en stor Virksomhed rundt omkring i hele Landet,
og i god Overensstemmelse med den Kjærlighed til den «store»
Stil, som er gjennemgaaende i hans originale Produktion og i
Valget af de Værker, han har ført frem i Oversættelser, har han som
Oplæser bestandig søgt at vække Tilhørernes Interesse for
Verdenslitteraturens «klassiske» Skuespildigtning. -- 1885 ægtede han
Catharina Wegmann; dette Ægteskab opløstes 1891, og 1895 ægtede han 
Skuespillerinden Agnes Elisabeth Horneman (f. 26. Marts 1869),
Datter af Komponisten C. F. Emil H. (VIII, 87).

<i>Sophus Bauditz.</i>

</chapter><chapter name="Rosenberg, Vilhelm,> f. 1862, Musiker">

<b>Rosenberg, Vilhelm,</b> f. 1862, Musiker, Søn af ovennævnte
Dr. Carl F. V. M. R. Født i Kjøbenhavn 20. Avg. 1862 fik han i
Sorø sin første Musikundervisning af Erik Siboni, blev Student her
fra 1881 og studerede Medicin i 2 Aar. N. W. Gade, der havde
set nogle af hans Kompositioner, raadede ham til at lægge sig
efter Musikken; han gjennemgik Musikkonservatoriet fra 1884 i 2
Aar og ernærede sig derpaa som Musiklærer. Fra 1889 var han i
2 Aar Musikdirigent ved Dagmartheatret, og hans første større Debut
her var Ledelsen af C. F. E. Hornemans (VIII, 89) Musik til
Drachmanns «Esther», en for en ung, urutineret Dirigent ret vanskelig
Opgave, men som han med sin store Energi klarede saa godt, at
Horneman s. A. antog ham som Lærer i Theori ved sit Musikinstitut, 
i hvilken Stilling han endnu virker. For Dagmartheatret
komponerede R. bl. a. Musikken til Broderen P. A. R.s Drama
«Klytemnestra» (1889) og en karakteristisk ledsagende Musik til
«En Sjæl efter Døden», opført ved Mindefesten for Heiberg 1891;
end videre har han udgivet flere Hæfter Duetter og Romancer, og
en lille Suite for Orkester er spillet i Tivoli 1894. For
Sangforeningen «Ydun» har han været Dirigent fra 1892. 1886 havde han
ægtet Charlotte Amalie Mourier, Søster til Højesteretsassessor P. P.
F. M. (XI, 499); efter at dette Ægteskab var ophævet, ægtede han
1898 den begavede Sangerinde Julie Gundestrup (f. 1871), Datter af
Boghandler Thorvald G. i Odense og Jenny f. Eilskov.

<i>S. A. E. Hagen.</i>

</chapter><chapter name="Rosencreutz, Hans Hansen, o.1644-1708, Finansdeputeret">

<b>Rosencreutz, Hans Hansen,</b> o. 1644-1708, Finansdeputeret.
H. H. tjente hos Hr. Knud Ulfeldt til Svendstrup i Skaane og
deltog i Krigen 1657-60 saa vel i Skaane som i Sjælland og Fyn,
kom siden i Tjeneste hos Skatmester Holger Vind, paa hvis
Anbefaling han o. 1669 blev Registrator i Skatkammerkollegiet, hvor han
1670 steg til Renteskriver. 1677 blev han Kommissarius og
Bogholder i Norge, et Par Aar efter Landkommissarius søndenfjælds
og 1682 Overkrigskommissarius i Norge, hvormed han 1689 tillige
forenede Embedet som Bergraad ved det søndenfjældske
Overbergamt. 1686 fik han Vaabenbrev med Tilnavnet <i>Rosencreutz</i> 
og 1690 Justitsraads Titel. Men ved Aar 1692 maa han være falden i
Unaade, thi han fjærnedes fra sine Embeder og levede nu som
Privatmand Resten af Christian V's Regeringstid. Snart efter 
Tronskiftet blev han, i Jan. 1700, Deputeret ved Finanserne med
Etatsraads Titel og fik s. A. Sæde i Slotsloven under Kongens
Fraværelse. I Jan. 1707 maatte han paa Grund af Sygdom tage sin
Afsked -- uden at faa det hvide Baand, som han højlig ønskede
-- og døde et Aar efter, 15. Febr. 1708. Et Vidnesbyrd om hans
grundige Kjendskab til Norge er den Relation om Rigets Tilstand,
som han 1699 efter Befaling aflagde til Kong Frederik IV. R.
ægtede i. Juni 1671 Elisabeth Evertsdatter (f. ved Güstrow i
Meklenborg 24. Juni 1637, d. i Kjøbenhavn 3. April 1718). Med hende
levede han i barnløst og ikke lykkeligt Ægteskab.

Personalhist. Tidsskr. 4. R. II.

<i>G. L. Wad.</i>

</chapter><chapter name="Rosencrone, Edvard Londeman, 1680-1749, Lektor, Stamhusbesidder">

<b>Rosencrone, Edvard Londeman,</b> 1680-1749, Lektor,
Stamhusbesidder, fødtes 5. Juli 1680 paa Island, hvor Faderen, Hans
Villumsen Londeman, der døde som Tolder i Præstø, da var Sysselmand. 
Moderen, Guðriður Markusdatter, var Søsterdatter af Torfæus.
9 Aar gammel kom han i sin Farbroder Amtsskriver Gert Villumsen
L.s Hus, blev 1695 sat i Kjøbenhavns Skole, hvorfra han
deponerede 1698, blev Baccalaureus 1699. Han blev Hører ved Kjøbenhavns
Skoles 5. Lektie og leverede som saadan nogle latinske Lykønskningsvers 
ved forskjellige Lejligheder til Rostgaard og Biskop Bornemann 
samt et Sørgedigt og Trøstebrev til sin ovennævnte Plejefader,
da han var bleven Enkemand. Noget yderligere fra hans Haand
findes ikke, men dette er nok til at vise ham som en Theolog af
den gamle orthodoxe Skole, der skriver elegant Latin og smigrer
sine Velyndere dygtig. Han fik ogsaa sin Løn, i det han 1706
blev Sognepræst til Skelund, i hvilken Stilling han tog Magistergraden 
1706. Efter hans egne Udtalelser maa han her have haft
Tilbud om Skalholts Bispestol, men efter Rostgaards Tilskyndelse
afslaaet det. Efter dette antog han, at en Bispestol i Danmark
eller Norge ikke vilde være uopnaaelig, men han ventede og
samlede sig Formue. Omsider meldte han sig hos Rostgaard som
Ansøger til Viborg og Bergens Bispestole og befæstede sin Stilling
ved at udbede sig af sin Velynder en -- Brud. Han kom for
sent, og hans Brev fandt Rostgaard i Fængsel. Han var imidlertid 
bleven Provst 1724 og blev 1727 Professor i Filosofi ved
Universitetet. Her blev han dog ikke længe, da han 1732 blev Lektor
i Bergen og s. A. Konsistorialraad. 1734 fik han Titel af 
Højesteretsassessor og 1735 af Biskop. Han beskyldes af samtidige for
Gjerrighed, og sikkert er det, at han, allerede da han fremstillede 
sig for Rostgaard som Frier, havde lagt sig til en ikke ringe
Formue. Siden kjøbte han Nøragergaard, men har aldrig ejet
Børglumkloster. 1745 kom han ved Kjøb i Besiddelse af Baroniet Rosendal
i Bergens Stift. Han blev nu adlet 29. Jan. 1749, fik sig tillagt
Navnet <i>Rosencrone</i> og fik Rosendals Gods oprettet til Stamhus
9. Sept., 7 Dage før hans Død, 16. Sept. 1749. Skulde hans
Descendenter uddø, tilfalder det Norges Universitet. -- Gift 1. med
Marie Christine f. Wieland, Datter af Peder W., islandsk Kjøbmand,
og Margrethe Dobbelsteen; 2. (15. Febr. 1737) med Anna Christine
f. Nyegaard (f. 7. Febr. 1711 d. 7. April 1743), Enke efter Biskop
Marcus Müller (XI, 593).

Nicolaysen, Norske Stiftelser I, 408 ff. 
Lampe, Bergens Stifts Biskoper og Prester I, 281. 
Hundrup, Lærerstanden ved Metropolitanskolen S. 113 ff. 

<i>D. Thrap.</i>

</chapter><chapter name="Rosencrone, Marcus Gerhard Greve, 1738-1811, Statsminister">

<b>Rosencrone, Marcus Gerhard</b> Greve, 1738-1811, Statsminister, 
Søn af foregaaende i hans 2. Ægteskab, var født i Bergen
25. Maj 1738 og opdroges efter sin Faders Død hos sin Halvbroder
Konferensraad Christopher R. paa Nøragergaard i Jylland, hvorfra
han 1754 sendtes til Sorø Akademi. Efter et 3aarigt Ophold her
under Sneedorffs, Schyttes og flere udmærkede Læreres Vejledning
uddannede han sig privat og fortsatte sine Studier under en
Udenlandsrejse 1759-62. Længst var hans Ophold i Lausanne, som
den Gang var meget søgt af Udlændinger, der ønskede en højere
Uddannelse. Ved sin Hjemkomst fik R., der 1761 var udnævnt til
Hofjunker, Sæde i tyske Kancelli, hvor han vandt den ældre
Bernstorffs Bevaagenhed. 1766 sendtes han som Legationssekretær 
til Sachsen og 1767 til Stockholm, hvor han i et Aar under
vanskelige Forhold fungerede som Chargé d'affaires. Tilbagekaldt efter
eget Ønske 1772 udnævntes han 1773 til Kammerherre og Gesandt
i Dresden, hvorfra han 1777 forflyttedes til Berlin; 1778 fik han
Danebrogsordenen. Fra denne Post kaldtes R. 1780 hjem for at
overtage det ved A. P. Bernstorffs Afskedigelse ledigblevne Embede
som Minister for det udenlandske Departement; samtidig blev han
Gehejmeraad. Imidlertid var R., der efter sin Fader besad det af
denne ved Kjøb erhvervede Rosenkrantzske Baroni Rosendal i
Norge som et Stamhus, 1773 bleven optagen i friherrelig Stand; 
1779 erhvervede han for sit Stamhus, paa hvilket han i Følge
kongeligt Skjøde af 1725 udøvede alle friherrelige Rettigheder, Titel af
Baroni, uden at det dog atter blev et Len, og 1783 optoges han
i grevelig Stand. Ved sin Broders Død 1774 arvede han dennes 
betydelige Midler, og 1770 kjøbte han Børglumkloster, som han
ejede til 1801. R. havde 28. Juni 1773 ægtet H. Hielmstiernes (VII,
464) eneste Datter, Agnete Marie (f. 21. Juli 1752), med hvem han
levede i et lykkeligt, men barnløst Ægteskab.

At R. blev valgt til Udenrigsminister, skyldtes efter Sigende
den preussiske Konges Anbefaling eller, som nogle vilde vide, den
preussiske Dronning, med hvem R. og Gemalinde vare meget
intime. Hvorledes dette nu end forholder sig, saa passede han
fortræffelig baade til Dronning Juliane Marie og til Guldberg, der fandt
ham ganske efter sit System. Han naaede da ogsaa gradvis større
Indflydelse; 1782 fik han Udnævnelse som Statsminister, dog med
Fritagelse for at bivaane Statsraadet i de indenlandske Sager, blev
kort efter Direktør for Skatkammeret og Medlem af den extraordinære 
Finanskommission, 1783 Medlem af Overbankdirektionen og fik
endelig 1784 Rang med de øvrige Medlemmer af Statsraadet. Men
8 Dage efter, da Kronprinsen tog Regeringens Ledelse i sin Haand
og kaldte Bernstorff tilbage, delte han Skæbne med Guldberg og
blev afskediget med 2500 Rdl. i Pension, hvorefter han for en Tid
forlod Hovedstaden; Bernstorff kunde atter flytte ind i sit eget
Palais (Kong Georgs), som R. havde lejet af ham 1780.

R. traadte senere ikke ind i Statens Tjeneste, men helligede
Resten af sit Liv til at dyrke de Studier, især i Historie,
Statsvidenskab og Filosofi, hvortil han under sin fortrinlige Uddannelse
havde lagt en god Grundvold. Han var vel ikke nogen særdeles
begavet Mand; men hans ædle Hjærte og sjældne Samvittighedsfuldhed 
vandt ham almindelig Højagtelse. I hans gjæstfri Hjem
-- om Sommeren et Landsted i Frederiksberg Allé -- samledes
baade lærde og Kunstnere, og han søgte en Glæde i at støtte
talentfulde Videnskabsmænd. Sin Svigerfaders kostbare Samling
af danske Bøger (s. VII, 467) skjænkede han 1807, nærmest paa
L. Engelstofts Tilskyndelse, til det store kongl. Bibliothek, og det
med dette forbundne saakaldte Musæum tilsagde han 1809 en
betydelig Pengehjælp. Saa vel det danske som det norske
Videnskabernes Selskab hædrede ham ved at optage ham som
Æresmedlem, og Kongen overrakte ham paa sin Fødselsdag 1809 Elefantordenen. 
Inden sin Død, 5. Dec. 1811, havde R. og hans fortræffelige 
Hustru, der overlevede ham til 3. Sept. 1838, truffet Bestemmelse
om Oprettelsen af den grevelige Hielmstierne-Rosencroneske Stiftelse,
der har til Hovedøjemed at lindre uforskyldt Trang, bidrage til
lykkelige Ægteskabers Formerelse i Næringsstanden, understøtte 
fremstræbende, uformuende Ungdom, udbrede Kultur og Videnskabelighed
samt opmuntre Talenters heldige Udvikling. Stiftelsen, der virker
med en Kapital af o. 2200000 Kr., kommer saa vel Danmark som
Norge til gode.

M. G. Greve af Rosencrones Minde (1812). 
Høst, Clio I, 2, 41 ff. 
Dsk. Lit. Tid. 1811, Nr. 44. 
Manthey, Ridderes Levnetsløb 1809-17 S. 32 f. 
Saml. t. d. norske Folks Sprog og Hist. VI, 230 ff. 
Hist. Tidsskr. 5. R. II.

<i>G. L. Wad.</i>

</chapter><chapter name="Rosendal, Hans, f. 1839, Skolemand">

<b>Rosendal, Hans,</b> f. 1839, Skolemand, er Søn af Gaardejer 
Peter R. og Christiane Magdalene f. Erichsen. Han er født 4.
Sept. 1839 i Nørre Kollemorten, Nykirke Sogn, Vejle Amt. 1858
blev han dimitteret fra Jelling Seminarium, stærkt paavirket af
Forstander H. J. M. Svendsen. Efter at have været Huslærer i
Østbirk Præstegaard blev han Lærer ved Grundtvigs Højskole paa
Marienlyst 1859-60 og derpaa ved Vejle Borgerskole til 1867.
S. A. oprettede han Folkehøjskolen i Vinding ved Vejle og var
Forstander for denne til 1892. De sidste 5 Aar underviste R.
tillige i Vejle Latinskoles øverste Klasser. Siden 1892 er han
Forstander for Grundtvigs Højskole, efter 1890 i Lyngby, og har fra
1895 ledet det Universitetskursus for Højskolelærere, der oprettedes
s. A. Han er Medlem af Bestyrelsen for den grundtvigske
Salmefond og for «Kirkeligt Samfund af 1898», ligeledes af «Dansk
Skoleforenings» Bestyrelse. R. er en skattet Foredragsholder om
historiske og litterære Æmner, især Saadanne, som berøre
Højskolegjerningen, og har jævnlig leveret Tidsskriftsartikler af lignende
Indhold. I 1894, Højskolens Jubilæumsaar, udgav han «Nogle Bidrag
til Rødding Højskoles Historie» og det historisk-statistiske Arbejde
«Danmarks Folkehøjskoler og Landbrugsskoler 1844-94». Ægtede
1. (21. Marts 1861) Augusta Ravn (d. 23. Marts 1873), Datter af
Gaardejer H. A. R., Hornumkjær ved Horsens, og 2. (4. Sept.
1874) Anna Katrine Christensen, Datter af Gaardejer H. C,,
Duebjærg ved Flensborg.

<i>Joakim Larsen.</i>

</chapter><chapter name="Rosenfeld, Leopold, f. 1849, Komponist og Sanglærer">

<b>Rosenfeld, Leopold,</b> f. 1849, Komponist og Sanglærer. 
Han er født i Kjøbenhavn 21. Juli 1849 og er Søn af Kantor ved
Synagogen Isidor R. (d. 15. Nov. 1880) og Helene f. Nathan (d. 16. Jan.
1883). Bestemt af Faderen til Handelen tilbragte L. R. 6 Aar ved
denne, indtil han endelig fik Lov af sin Fader til at kaste sig over
Musikken, gjennemgik Musikkonservatoriet fra 1872 i 3 Aar og flittig
lagde sig efter Komposition. Foruden nogle Klaverhæfter m. m. har 
han udgivet en Mængde Sangmusik (o. 30 Hæfter), navnlig
Romancer, omtrent Halvdelen med danske, den anden Halvdel med tyske
Texter, og nogle Koncertstykker, hvoraf «Henrik og Else», opført
i Koncertforeningen 1885 og udgivet af Samfundet til Udgivelse
af dansk Musik, vakte særlig Opmærksomhed. I de senere Aar
er hans Kompositionsvirksomhed trængt noget tilbage af hans
Interesse for Sangundervisning; foruden flere Bladartikler herom har han
skrevet en lille Piece «Om Textsang» (1887) og har uddannet en
Mængde Sangelever. 1881 rejste han i Udlandet paa det Anckerske
Legat og fik 1889 Titel af Professor.

Schytte, Musiklex.

<i>S. A. E. Hagen.</i>

</chapter><chapter name="Rosengaard, Christoffer, --1593, til Herlufstrup">

<b>Rosengaard, Christoffer,</b> --1593, til Herlufstrup, var en
Søn af Jens R. til Hagerup (d. 1561) og Margrethe Arenfeldt og
en Brodersøn af nedennævnte Claus R. Efter først at have tjent
Kongen som «Dreng» (Page) blev han (vistnok 1567) Hofjunker,
hvad han vedblev at være i o. 18 Aar, meget længer, end det
ellers da var Skik og Brug. I denne Egenskab sendtes han 1575
til Stockholm med et Brev fra Kongen. S. A. fik han en lille
Forlening paa Laaland, Meltoftegaard, som 1588 ombyttedes med
o. 30 Gaarde i Ringsted Herred; 1581 forlenedes han med Ide og
Marker Skibreder i Norge, som han 1585 fik Livsbrev paa; 
1585-88 var han Lensmand paa Kjøbenhavns Slot, 1588-93 paa
Enkedronningens Livgeding Ravnsborg og det dermed forenede Halsted
Kloster. Ligesom han ved sine Forleninger nærmest var knyttet
til Sjælland og Laaland, saaledes laa hans Besiddelser ogsaa der.
Han skrev sig først til Aastofte i Ods Herred og Gundetved,
Arenfeldternes Gaard i Løve Herred; men o. 1586 oprettede han
Herregaarden Herlufstrup i Bjeverskov Herred, hvis Jordtilliggende 
han senere forøgede. I Kjøbenhavn og Kjøge ejede han Gaarde.
Allerede 17. Maj 1593 døde han imidlertid, ugift, paa sit nye Herresæde
som Slægtens sidste Mand, hvorfor han fik Sværd og Vaaben med
i Kisten.

A. Petersen, Vallø og Omegn.

<i>C. F. Bricka.</i>

</chapter><chapter name="Rosengaard, Claus, --1570, til Taagerød">

<b>Rosengaard, Claus,</b> --1570, til Taagerød, en Søn af Tetz
Jensen R. og Alhed Urne, var oprindelig bestemt for den gejstlige
Vej og skal allerede 1516, i en meget ung Alder, have været
Kannik i Roskilde. Han var Magister og beklædte 1526-28 Stillingen
som Rektor ved det for øvrigt hensygnende Universitet, en Stilling, 
som han vel nærmest skyldte den Omstændighed, at han havde
Sjællands Biskop, Universitetets Kansler, den formaaende Lage Urne,
til Morbroder. Han synes stadig at have ført et meget
tilbagetrukket Liv og døde 17. April 1570 paa sin Gaard Taagerød (i
Sjælland), overlevet af sin Hustru, Margrethe Skave (d. 3. Febr. 1593),
en Datter af Mourids S. til Eskildstrup. De havde en Datter, Alhed,
gift med Hartvig Høcken (VIII, 217). Efter hans Død klagedes
over, at han efterlod sin Kannikeresidens i Roskilde i en meget
forfalden Stand.

<i>C. F. Bricka.</i>

</chapter><chapter name="Rosengaard, Tetz, --1476, Kongens Kansler">

<b>Rosengaard, Tetz,</b> --1476, Kongens Kansler, var en Søn af
Tetz R. af Kværkeby i Ringsted Herred. Han nævnes som Kannik 
i Roskilde 1442 og som Ærkedegn sammesteds fra 1451 lige
til sin Død, der indtraf 1476. Som Kongens Kansler forekommer
han 1455-57 og har i denne Stilling, saa vidt det kan ses,
ledsaget Christian I til et Møde i Rostock 1456, hvor der førtes
Forhandlinger med forskjellige nordtyske Fyrster og en Del
Hansestæder. Stort mere vides ikke om hans Virksomhed som Kansler,
der jo ogsaa kun var af kort Varighed; nogle flere Oplysninger
foreligge derimod om ham som Ærkedegn. Han synes at have
været en kraftig Natur, der har staaet fast paa Ærkedegnedømmets
Rettigheder, naar nogen traadte dem for nær. Man finder ham
saaledes i Retstrætte med en Adelsmand, som han satte i Band;
og med sin egen foresatte, Roskildebispen Oluf Daa, havde han
et skarpt Sammenstød, i det de ikke kunde enes om Grænserne
mellem Ærkedegnens og Bispens Jurisdiktion. T. R. æskede
endogsaa Ærkebispens Dom i denne Strid, hvis endelige Udfald dog
uheldigvis ikke kjendes. Maaske er Sagen falden bort ved Oluf
Daas Død 1461; i alt Fald synes T. R. under hans Efterfølger en
Tid lang at have haft Styrelsen af Bispelenet Selsø, hvad der jo
tyder paa et venskabeligt Forhold mellem Bisp og Ærkedegn.
Derimod hører man i 1468, at Paven paatænkte at lade ham afsætte,
fordi han havde lagt voldelig Haand paa en Præst; men T. R.
forekommer dog i den følgende Tid fremdeles som Ærkedegn, hvad
enten han nu har forstaaet at rense sig for Beskyldningen, eller
Grunden har været en anden.

<i>William Christensen.</i>

</chapter><chapter name="Rosenheim, Jens, 1636-90, Amtmand, Overkrigskommissær">

<b>Rosenheim, Jens,</b> 1636-90, Amtmand, Overkrigskommissær,
er vistnok født i Christiania, hvor Faderen, den rige Nils Toller
(d. 1642), var Borgmester; Moderen, Karen Davidsdatter Lucht (Luft), 
var siden gift med Generalmajor Georg Reichwein (XIII, 590). Efter
at være bleven Student i Kjøbenhavn 1652 fortsatte J. Toller sine
Studier i Udlandet, deriblandt vistnok i England, da han siden ses
at være vel bevandret i Engelsk; 1658 immatrikuleredes han i
Leiden og blev i det følgende Aar Konrektor i Christiania. 1664 fik 
han Bestalling som Vicelagmand i Bergen og Gulatings Lagdømme
og 1665 tillige som Amtsskriver paa Bergenhus, i hvilket Aar han
omtales med Ros for sin Virksomhed som Underhandler med den
engelske Admiral under Affæren med den hollandske Flaade i
Bergens Havn, hvorfor han senere fik en Pension af Fisketienden
for egen og Hustruers Levetid. 1666 blev han virkelig Lagmand
efter Svigerfaderen og 1673 Assistensraad ved Overhofretten med
Rang som Assessor i Højesteret. 26. Maj 1676 optoges han
(samtidig med Svigerfaderen) i Adelstanden under Navnet <i>Rosenheim</i>.
1677 udnævntes han til Vicestiftamtmand i de vesterlenske Amter
og Amtmand i Lister og Mandals Amt, var 1679 Justitiarius i
Overhofretten og 1680-81 en Tid Amtmand i Nedenæs og Bamle. 1687
og 1688 anvendtes han i diplomatiske Sendelser til England og blev
1689 sendt som Overkrigskommissær med de Tropper, der overlodes
Kong Vilhelm III af England mod Jacob II under Felttoget i
Irland, og her døde han i Dublin 1690. Han havde efterhaanden
haft Titel af Kancelli-, Kammer-, Kommerce-, Justits- og Etatsraad
og var Medlem af Kommissionerne for danske og norske Lov. -- 
Hans 1. Hustru, med hvem han blev gift i Bergen o. 1666, var
Anne Hansdatter (Smidt eller Lillienskiold), Datter af Lagmand
Hans Hansen L. Hans 2. Hustru (gift o. 1680) hed Anne
Cathrine Compoteller (d. i Kjøbenhavn 1701) og var Datter af
Amtsforvalter Hans Jørgen C. i Flensborg. Med hans eneste Barn,
Fændrik Christian Ulrik R., uddøde Slægten 1700.

Personalhist. Tidsskr. VI, 14 f.
Becker, Saml. t. Fred. III's Hist. II.

<i>H. J. Huitfeldt-Kaas.</i>

</chapter><chapter name="Rosenhoff, Caspar Claudius, 1804-69, Forfatter">

<b>Rosenhoff, Caspar Claudius,</b> 1804-69, Forfatter, er født i
Kjøbenhavn 18. Nov. 1804. Hans Fader, Holsteneren Joh. Fred.
R. (f. 1750 d. 1818), var Generalitetsfyrbøder; hans Moder var Anne
Margrethe f. Nielsen fra Nyboder (f. 1776 d. 1861). Da Cl. R. var
2 Aar gammel, kom han i Huset hos sin Moster og hendes Mand,
Bager Seefeldt, der ikke selv havde Børn. Først blev han sat i
Petri tyske Skole, senere i Scharlings Institut, hvor han skulde
forberedes til at være Student; men da det gik tilbage for hans
Plejefader, maatte han efter sin Konfirmation hjælpe til i dennes 
Forretning og efter hans Død i 1824 selv i Forening med
Plejemoderen forestaa Bedriften, indtil denne endelig hævedes; han
arvede da Plejeforældrenes Sted. Nu søgte han Erhverv som
Nodeafskriver samt Lærer i Regning og Guitarspil. I 1827 lod han i
Overskous «Maanedsroser» trykke sin første Fortælling og s. A.
der og andre Steder endnu flere, alle under Mærket «M.
Claudius». 10. Febr. 1831 ægtede han sin Plejesøster Caroline Marie
Lisette Seefeldt (f. 12. Sept. 1807), Datter af Buntmagermester Joh.
Fr. S. i Demmin i Pommern og Sophie Marie f. Volcksdorff. Det,
han havde arvet efter sine Plejeforældre, gik snart tabt, og hans
Kaar vare meget knappe. Saa blev han fra 1831-34 (dog med
Afbrydelser) Medredaktør af «Allernyeste Skilderi af Kjøbenhavn»,
hvori han skrev største Delen af de prosaiske Artikler og alle de
anonyme Digte. I 1835 paabegyndte han «Den frisindede, et
Ugeblad af blandet Indhold» og «Concordia, et Ugeblad af
almeninteressant Indhold, udg. af den typografiske Forening». S. A.
overtog han Redaktionen af «Dansk Billedmagasin». Dette sidste
udkom i 2 Aar, «Concordia» i 5 og «Den frisindede» i 12, og
han var saa godt som ene om alt Arbejdet ved disse Blade. «Den
frisindede» var Gjenstand for Heibergs vittige Angreb i «En Sjæl
efter Døden», hvor Sjælen siger om den, at den gaar saa fortrinlig 
i det smaa og holder sig saa godt fra det store, fra det, som
ej alle strax kan forstaa, og Mephistopheles fremhæver dens Mangel
paa Reflexion og det, at den er saa dejlig bar paa Kundskab om
alt, hvad som er og var. Dette Blad var ofte Gjenstand for
Beslaglæggelse; mange vare de Bøder, R. maatte betale, og han blev
sat under Censur. Til sidst kunde hans Penge ikke længer slaa
til, og, tynget af ubetalte Bøder, maatte han i 1846 opgive
Udgivelsen og dermed sin væsentligste Virksomhed som politisk Forfatter,

I den nu omtalte Periode forfattede og udgav han tillige
forskjellige Noveller, Digte, Æventyr osv. Hans dramatiserede
Digtning «Bissekræmmeren» (1847) har en vis Interesse, fordi han 
der i Skikkelsen Johannes har skildret sig selv i sin «Kamp mod
Samfundsordenens Tvang og i sin Søgen efter en Frihed, som ikke
findes». I «En Silhouettør» (af «Caspar Courrosa», 1853) har han
givet anekdotmæssige Skildringer af bekjendte danske Mænd fra
hans Tid. -- Et Bevis paa den Agtelse, han havde erhvervet sig,
har man i det Faktum, at hans 2 politiske Modstandere J. L.
Heiberg og H. C. Ørsted ved deres varme Anbefalinger til Christian VIII
skaffede ham en Statsunderstøttelse af 200 Rbdl. aarlig; man havde 
da «det Særsyn, at selve Statskassen hjalp ham med at betale
Afdrag paa de Bøder, som Statsstyreisen havde været saa utrættelig
i at faa ham idømt». Den Frihed, Frederik VII gav det danske
Folk, hilste R. med Jubel og kunde ikke blive færdig med at prise
Grundlovens Giver, der strax gav Amnesti for alle politiske
Forbrydelser og Forseelser, ligesom han ogsaa hævede alle Virkninger
af de i saa Henseende afsagte Domme. R.s 200 Rbdl. bleve
forhøjede til 300.

Hans første Hustru døde 17. Juni 1841, og 16. Nov. s. A.
ægtede han Jødinden Pauline Jacobsen (f. 14. Maj 1809 d. 22. Febr.
1879), Datter af Kjøbmand Jacob J. I sine sidste 25 Aar boede
han i en Kvistlejlighed paa Frederiksbergs Alleenberg, hvor han
forfattede og under forskjellige Navne udgav en Uendelighed af
Digte, Fortællinger, dramatiske Arbejder, Tidsskrifter, Nytaarsgaver
osv. -- alt sammen mere eller mindre præget af Sympathi for de
demokratiske Forhold, i hvilke han var voxet op. Til Kasino skrev
han i 1849 en Komedie i i Akt: «For megen Lykke». I at dreje,
snedkre og klistre var han meget færdig og havde ikke med urette
Navn af en Tusendkunstner. Stor Tilfredsstillelse følte han ved at
sysle med Astronomi, paa hvilket Omraade han kom i venskabelig
Forbindelse med sin tidligere Modstander J. L. Heiberg. For at
føre sin store Børneflok hæderlig frem, sled han haardt i det,
hvilket var saa meget mere beundringsværdigt, som hans Bryst i alle
disse Aar var svagt. En Lungesvindsot dræbte ham 19. Jan. 1869.

R. var ikke nogen betydelig Aand, og hans Frembringelser
paa det litterære Omraade røbe ikke den ægtefødte Digter; dog
var der en vis Ejendommelighed over flere af dem, og saa vel
oplivende Humor som en blød og mild Tone præge dem ofte. Han
skrev flydende Vers, som han formede med en saa stor Lethed,
at den kunstneriske Fuldendthed led derved, og dette, at han --
for at kunne leve -- <i>skulde</i> skrive, jagede ofte hans Genius bort.
Hans politiske Tendensdigte vare en Gjenklang af den Tids tyske,
som f. Ex. Ruges; sammenligner man dem med Plougs, blegne de
overordentlig. Hans Fortællinger ere Frugter af en middelmaadig
Tilegnelse af den romantiske Skoles sidste Periode og staa saaledes
i stærk Modsætning til Digtenes Stræben efter det reelle. Han
havde en stolt og uafhængig Karakter, kjendte ikke til Misundelse,
var barnlig og uegennyttig, tarvelig og nøjsom, tilfreds med sine
Kaar og «den Lykke, der var bleven ham til Del i et Liv, fuldt
af Udbytte, Kjærlighed og Nydelse». Han var alle nødlidendes
svorne Ven og en ærlig Kæmper mod alt Tyranni; med Begejstring 
ofrede han sig til Kamp for Friheden, hvis Forsanger han
er bleven kaldt. 4 Aar efter hans Død udgav hans Datter hans
«Udvalgte Digte» (1873), hvortil C. Ploug skrev en smuk,
anerkjendende Fortale.

Erslew, Forf. Lex. 
Illustr. Tid. X, 165. 
Søndagsposten 1869, Nr. 266.
Skand. Folkemag. 1869, S. 79. 
O. Borchsenius, Fra Fyrrerne 
I. P. Hansen, Illustr, dansk Lit. Hist. II, 512.                                                       

<i> Nic. Bøgh.</i>

</chapter><chapter name="Rosenhoff, Orla Albert Vilhelm, 1844-1905, Komponist og Musiktheoretiker">

<b>Rosenhoff, Orla Albert Vilhelm,</b> 1844-1905, Komponist og 
Musiktheoretiker. Han er Søn af ovennævnte C. C. R og er født i
Kjøbenhavn 1. Okt. 1844. Guitar, Fløjte og Violin kunde han alt
som Barn traktere, og Klaverspil lærte han grundig af den dygtige
Musiklærer Adolph Lund (d. 1879); fra l859 tog N. W. Gade sig
af hans Undervisning i Musiktheori, Kompositionslære og Orgelspil,
og da han under denne tilbedte Mesters Vejledning var bleven en
habil Musiklærer, brugte Gade ham i det 1867 oprettede
Musikkonservatoriums første 2 Skoleaar som Hjælpelærer ved
Klaverundervisningen. Fra 1881 blev han fast ansat som Lærer i
Harmonilære, Kontrapunkt og Fuga, men opgav sin Stilling her 1892
paa Grund af en Dissens mellem ham og Bestyrelsen. Med
Undtagelse af nogle Sanghæfter har han kun udgivet instruktive
Klaversager, deriblandt nogle meget benyttede «Pedalstudier»; som et
større Værk kan fremhæves 3 Samlinger Opgaver til musiktheoretisk
Undervisning. Derimod har han, inden Lærervirksomheden fuldstændig 
optog hans Tid, komponeret adskillig Musik for Orkester,
deriblandt 2 Koncertouverturer, og en Del Kammermusik; heraf ere
bl. a. en Sextet og en Kvintet for Strygere samt nogle Fantasistykker 
for Obo og Klaver opførte offentlig. I Anerkjendelse af hans
Betydning som Musikpædagog dannede hans talrige Elever en lille
privat Musikforening, «Floridus», som ved hans Afgang fra
Konservatoriet hædrede ham paa forskjellig Maade, ligesom han ogsaa
fra 1895 nyder Statsunderstøttelse. 1866 ægtede han Emilie Lund
(d. 1870), Datter af ovenanførte Musiklærer Ad. L., og 1872 Julie
Rohmann, Datter af Provst J. L. R. (ovfr. S. 156). -- Død 4. Juni 1905.

Schytte,  Musiklex.

<i>S. A. E. Hagen.</i>

</chapter><chapter name="Rosenkilde, Adolf Marius, 1816-82, Skuespiller">

<b>Rosenkilde, Adolf Marius,</b> 1816-82, Skuespiller, fødtes 16. 
Febr. 1816 i Kjøbenhavn, en Maaneds Tid før hans Fader, ndfr.
nævnte C. N. R., debuterede paa det kongl. Theater. Medens
Faderen ofte brød sit Hoved med Adolfs Fremtid, havde denne 
temmelig tidlig taget sin Beslutning: han vilde være Skuespiller,
lige saa fast stod Faderen ved sit: Sønnen skulde i alt Fald først
være Student, og derfor blev han sat i Huset hos Stiftspræst Storm
paa Vallø. Forberedt af denne og dimitteret til Universitetet af
senere Departementschef C. Weiss tog R. 1836 Examen artium, og
inden et Aar var forløbet, stod han 29. Marts 1837 paa det kongl.
Theaters Scene som Ludvig Thostrup i «Østergade og Vestergade».
Debuten var ganske heldig-, man kunde ikke andet end anerkjende
den Forstandighed, der prægede hans Tale, og den Bestemthed,
hvormed han holdt Figuren fast, men Valget af denne Rolle, der
hørte til Faderens mest yndede Figurer, udfordrede til
Sammenligning med ham, og denne faldt ikke ud til Sønnens Fordel:
han besad nok en umiskjendelig Slægtslighed med Faderen, men
han ejede ikke dennes springske Komik, og Publikum, der vel
havde ventet en yngre Udgave af Faderen, skufledes ved Sønnens
distinkte Soberhed. En lignende kølig Anerkjendelse modtog han
for Fremstillingen af sine 2 følgende Debutroller, Klister i «De
uadskillelige» og Henrik i «Kong Salomon og Jørgen Hattemager».
1837 ansattes R. som Elev ved Theatret, men førte i de
paafølgende 2 Theateraar en temmelig ubemærket Tilværelse: han
formaaede ikke at gjøre sig gjældende ved Siden af Faderen og
Phister, og samtidig indehavde Chr. Foersom det Spidsborger-Repertoire, 
hvori R.s gammelkloge Tørhed kunde have fundet sin
Plads. Saaledes spærret ude fra Skuespillet satte R., der var i
Besiddelse af en udviklet musikalsk Sans, og hvis Sangstemme
allerede i 12-13 Aars Alderen paa Sibonis Konservatorium havde faaet
en grundig Fordannelse, sit Haab til Syngespillet, og det lykkedes
ham 28. Maj 1839 at komme frem i saa betydelig en Rolle som
Leporello i «Don Juan», men hverken for Sangens eller Spillets
Vedkommende slog han igjennem, og da han saaledes heller ikke
paa dette Omraade saa Vej frem for sig, søgte han til Christiania
Theater.

Dette var paa den Tid for den aldeles overvejende Del --
baade i Henseende til Repertoire og Personale -- dansk, og R.s
Talesprog lagde ham derfor ingen Hindring i Vejen, var ham
snarere en Anbefaling. 9. Okt. 1839 optraadte R. første Gang i
Christiania som Leporello i «Don Juan», netop den Rolle, hvori
han havde lidt sit sidste Nederlag i sin Fødeby, dette turde
vistnok være mere end et tilfældigt Spil af Skæbnen, snarere viste
det en selvbevidst Stædighed, en Art Trods hos R. I Christiania 
virkede han indtil Udgangen af 1849-50 med i Aars Afbrydelse
(1842-43), da han som Forretningsfører ledsagede Ole Bull paa
dennes Kunstrejse i Skandinavien og Nordtyskland, og i disse Aar
naaede R. sit Maal at blive anerkjendt som Kunstner. Han
spillede her store Roller baade i Skuespillet og Syngespillet; af de
første kan nævnes: Zierlich i «Aprilsnarrene», Klokker Link i
«Nej», Mag. Stygotius i «Jacob v. Thyboe», Lieutenant v. Buddinge
i «Gjenboerne», Birkedommer Krans i «Æventyr paa Fodrejsen»,
Anker i «Soldaterløjer», Grev de Miremont i «Kammeraterne», af
de sidste: Don Bartholo i «Figaros Bryllup», Gil Perez i «Den
sorte Domino», Crispin i «Skatten», Sulpice i «Regimentets Datter»,
Caspar i «Jægerbruden». I Slutningen af Fyrrerne begyndte de
nationale Strømninger at sætte Sindene i Bevægelse i Christiania,
og R., der forudsaa et Omslag i Publikums Stemning over for de
danske Skuespillere, modtog med Glæde det Engagement, H. V.
Lange tilbød ham og hans Hustru ved Kasino-Theatret i
Kjøbenhavn. 6. Nov. 1850 debuterede R. paa Kasino som Skoleholderen
i «Til Sæters» -- hans Hustru var Sigrid --, og i Løbet af 5
Theateraar erobrede han sig et stort Publikum gjennem et
omfattende Repertoire, navnlig i Vaudeviller af Chievitz og Ad. Recke,
Hostrup, Erik Bøgh, Wengel o. nV, han skabte her bl. a. en
ypperlig æsthetiserende Filistertype som Hammer i «For Alvor», og han
fik Lejlighed til at præsentere Kjøbenhavnerne sin Lieutenant v.
Buddinge i «Gjenboerne», der maaske stod over Kr. Mantzius' i ydre
Korrekthed, men ikke paa langt nær naaede denne i komisk Fylde
og plastisk Fantasi. I 1855-56 fulgte R. Lange til Hoftheatret,
hvor han bl. a. som Poirier i «En fornem Svigersøn» og Melley
i «En Evadatter» lagde sine Evner som Karakterkomiker for Dagen;
sammen med Høedt og M. Wiehe vendte han fra Begyndelsen af
Theateraaret 1856-57 tilbage til det kongl. Theater.

Efter 17 Udlændighedsaar stod R. i. Sept. 1856 atter paa den
danske Nationalskueplads, men han erobrede ikke den Aften som
Jacob v. Thyboe med ét Slag det kongl. Theaters Publikum, der
laa endnu en lang og trang Vej for ham til Anseelse og Avtoritet.
Vel udnævntes R. ved Sæsonens Slutning til kongl. Skuespiller,
men han førte dog endnu i nogle Aar en næsten kun «taalt»
Tilværelse ved det kongl. Theater, man fandt ham simpel: han var
jo kommen fra et «Sekondtheater»; samtidig kunde han selv ikke
undgaa at føle sig trykket af Faderen, ja selv efter dennes Død
stillede Mindet om ham sig ofte i Vejen for Sønnen. Da skete 
det, at R. faldt i en svær Sygdom, og da han saa efter 21
Maaneders Fraværelse atter viste sig paa Scenen 2. Nov. 1870 som
Assessor Svale i «Æventyr paa Fodrejsen», modtog Publikum strax «et
forunderligt Indtryk af, at gamle R. var bleven kaldt til Live paa
ny .... Et mildt Skjær af Alderdommens Skrøbelighed havde
Sygdommen kastet over A. R.s Skikkelse» (P. Hansen). Fra den Dag
var hans Avtoritet grundmuret. R. virkede endnu en halv Snes
Aar; hans sidste Optræden var 24. Okt. 1881 som Etatsraaden i
«Umyndige i Kjærlighed», og efter et Aars Sygdom døde han 14.
Okt. 1882 i Kjøbenhavn.

R.s Repertoire paa det kongl. Theater falder ganske naturlig
i 2 Hovedgrupper, eftersom han har haft eller ikke haft sin Fader
til Forbillede. I første Tilfælde var hans Virksomhed væsentlig
bevarende . hvad enten den fra Faderen nedarvede Figur som i J. L.
Heibergs Vaudeviller (Hummer i «De uadskillelige», Trop i
«Recensenten og Dyret») var skabt af dennes Fantasi, eller den som i
Holbergs Komedier (Jeronimus-Typen, Vielgeschrei, Corfits i
«Barselstuen», Pedanterne) var kun nypræget af hans Ejendommelighed,
tillod R. sig kun at gaa den efter i Enkeltheder, ikke i
Grundopfattelsen. Han indskrænkede sig til en Retouchering og viste
sig netop her som en smagfuld og omhyggelig Kunstner, i det han
ingen Sinde forvitrede Helhedsbilledet; ham skyldes for en ikke
ringe Del Bevarelsen af Traditionen i de Holbergske Gammelmandsroller. 
I den anden Gruppe, hvor R. ikke følte sig bunden af
nogen Overlevering, viste han sig stærkt beslægtet med den
akademiske National-Liberalisme; som denne gjorde Front mod 2 Sider,
Filisteriet og Absolutismen, saaledes udleverede han gjennem en
Række heldige Fremstillinger snæversynede Borgermænd og
svag-hovede Hofmænd til Latteren, i det han karikerede de første og
idiotiserede de sidste. Her kunne nævnes fra den ene Side den
forkomne, evig-gemytlige Kaskjetmager Conradsen i «De fattiges
Dyrehave» og den indtil Sindsforvirring konfuse Justitsraad Winge i
«Besøget i Kjøbenhavn» og fra den anden den imbecile Baron
Ebersdorf i «En Spurv i Tranedans» og den pylrede Grev de
Miremont i «Kammeraterne». R.s Adelsmænd ejede dog trods
deres fuldkomne Latterlighed alligevel den fine Tone, særlig naar
de, som Marquis de Corcy i «Postillonen i Lonjumeau», vare i
Knæbenklæder og Pudderparyk; derimod lykkedes det ham ikke at
omgive sine Borgermænd med den husfaderlige Myndighed, som de
hyppig besade i Stykket, han kunde i det højeste, som hos Jensen 
i «En Skavank», finde Udtryk for en hæderlig Nøjagtighed; men
den højeste Triumf fejrede han, naar han som Gobbo i «Kjøbmanden 
i Venedig» og først og fremmest som Geronte i «Scapins
Skalkestykker» fremstillede Alderdommens Snæversynethed som en
halvblind Gaaen-i-Barndom med tandløs Mimren og tungelam
Lallen: da var han fantasifuld i sine Paafund.

Ved Siden af sin Skuespillervirksomhed syslede R. af og til
med en litterær Produktion af humoristisk Art. 1861 offentliggjorde
han i «Illustreret Tidende» under Mærket Ivar «Anders Tikjøb»,
en gemytlig Skildring af en jysk Degns Fataliteter i Kjøbenhavn;
den har senere i Særtryk oplevet 12 Udgaver (1889). Efter den
fulgte en Række mindre og større Bidrag af lignende Art til
«Illustreret Tidende» og «Folkekalender f. Danmark», der senere
samledes i «Mellem Sæsonerne» I-II (1872). R. skrev, som han fortalte
Anekdoter, bredt og tørt; som Fortæller var han en uimodstaaelig
Spasmager, men hans litterære Produktion blev uden hans Stemme
langsommelig og anstrængt i sin Komik. Paa Theatret anvendte
R. sit Fortællertalent som Saft i «Sovedrikken», hvor han med den
tørreste Alvorsmine fortalte de ellevildeste Løjer af egen Opfindelse
(s. «Illustr. Tid.» XVI).

R. var fra. 15. Okt. 1844 forenet i et lykkeligt, om end
barnløst, Ægteskab med ndfr. nævnte Anna R., f. Paaske.

Overskou, Den danske Skueplads V-VII. 
P. Hansen, Den danske Skueplads II-III. 
A. R. fremstillet i 14 sceniske Billeder. 
Ude og hjemme II, 121 ff. 
E. Brandes, Dansk Skuespilkunst S. 258 ff. 
Borchsenius, Hjemlige Interiører S. 197 ff. 
Illustr. Tid. IX, 43 ff.; XXIV, 41 ff. 
Holbergs Komedier, Jubeludg. III, 2. 
J. W. Sødring, Erindringer. Bournonville, Efterl. Skrifter S. 87 ff. 
Nutiden VII, 31 f.

<i>Arthur Aumont.</i>

</chapter><chapter name="Rosenkilde, Anna Kirstine, 1825-85, Skuespillerinde">

<b>Rosenkilde, Anna Kirstine,</b> 1825-85, Skuespillerinde. Født
25. Febr. 1825 i Kjøbenhavn af tarvelige Forældre -- Høker
Anders Paaske (d. 3. Dec. 1858, 68 Aar gammel) og Anne Sophie f.
Schiødt (d. 31. Dec. 1859, 72 Aar gammel) -- var hun tidlig
henvist til at tjene sit Udkomme: i Maj 1843 debaterede hun paa
Christiania Theater som Henriette i «Bruden» og vandt ved sin
tækkelige Ungdom strax Publikums Yndest. Takket være hendes
smukke Sangstemme fik hun snart et ikke ringe Repertoire i Syngestykker 
og Vaudeviller og indtog en smuk Plads blandt Personalet,
indtil hun, der 15. Okt. 1844 i Christiania havde ægtet ovfr. nævnte
Adolf R., 1850 fulgte denne til Kasino-Theatret i Kjøbenhavn. I
de 5 Aar, hun virkede her, var hun en fejret, næsten tilbedt 
Vaudeville-Primadonna; hendes indtagende og kvikke Person, hendes
smukt formede Ansigt med det skjælmske Smil og de livlige Øjne,
hendes nydelige og friske Sangstemme, hendes snarraadige og
gratiøse Kaadhed, alt forenede sig til en lykkelig Enhed af Natur og
Kunst. Ogsaa paa Hoftheatret (1855-56) bevarede hun saa vel
sin Plads i første Række som i fuldt Maal Publikums Gunst, men
da hun Aaret efter optraadte paa det kongl. Theater -- første
Gang 19. Sept. 1856 som Cendrillon i Isouards Syngestykke --,
gav Publikum hende en kølig og tilbageholdende Modtagelse; ved
Sæsonens Udgang fik hun dog kongl. Ansættelse. I den følgende
Sæson overfaldtes hun pludselig under Udførelsen af Marie i
«Zaren og Tømmermanden» (7. Jan. 1858) af en Hæshed; denne
fortog sig aldrig helt, og Mad. R. nødtes til at opgive sine
Syngespilroller, som Zerline i «DonJuan», Baronesse Ronsberg i
«Fruentimmerhaderen», Henriette i «Murmesteren», Zerline i «Fra Diavolo» ;
skjønt hun ikke uden Held udførte adskillige Skuespilroller som
Rikke i «Gjenboerne», Carl II i «Man kan, hvad man vil» og
Leonora i «Julestuen», lykkedes det hende ikke at faa fast
Fodfæste paa det kongl. Theater. 1. Sept. 1864 optraadte Mad. R.
sidste Gang som 3. Raadsherreinde i «Den politiske Kandestøber»
og afskedigedes Aaret efter, 2. Avg. 1865. Efter den Tid passede
hun som dygtig Husmoder sit Hjem og var sin Mand en kjærlig
Plejerske; hun overlevede ham indtil 28. Maj 1885.

Nutiden IX, 355 f.
Borchsenius, Hjemlige Interiører S. 210 ff.

<i>Arthur Aumont.</i>

</chapter><chapter name="Rosenkilde, Christen Niemann, 1786-1861, Skuespiller">

<b>Rosenkilde, Christen Niemann,</b> 1786-1861, Skuespiller. 
R. fødtes 8. Jan. 1786 i Slagelse, hvor hans Forældre, Bogbinder Lars
R. (d. 3. April 1808) og Henricha f. Lund (d. 4. Nov. 1819), levede
et stræbsomt Haandværkerliv . han opkaldtes efter sin Moders første
Mand, Skomager Christen Nyemann (d. 8. Jan. 1785). 9 Aar gammel
blev R. optaget i Slagelse lærde Skole, og dimitteret der fra tog
han 1804 Examen artium med 2. Karakter. Efter et Par Aars trange
Tilværelseskamp i Hovedstaden søgte R. et tryggere Livsophold
som Huslærer paa en større Gaard i Nærheden af Aarhus; her
kom han i venskabelig Omgang med de aarhusianske Borgere og
valgte sig en Brud blandt disses Døtre: Jfr. Maren Falck
Christensen, Datter af den velstaaende Kjøbmand og Skipper Jørgen C.
Dog dennes Velstand forgik pludselig, og R. tog med Glæde mod
et lille Levebrød som Kordegn ved vor Frue Kirke og Lærer ved
samme Sogns Friskole for 7. Maj 1811 at hjemføre sin Brud; 1 1/2 
Aar efter forbedredes hans Kaar, da han i Nov. 1812 forfremmedes
til Kantor ved selve Domkirken og Overlærer ved Fattigskolerne.
Medens R. inden for en snæver Vennekreds dyrkede Musikken som
lidenskabelig Violinspiller, fandt han i Klubben «Polyhymnia»,
almindelig kaldet «Dramatikken», rig Lejlighed til over for et større
Publikum at udfolde de dramatiske Anlæg, der alt havde givet sig
til Kjende i hans Pudsenmagerier paa Skolebænken. Ved de
Forestillinger, som Klubben 1814 gav til Ære for Prins Christian (VIII),
fik denne Blik for R.s ualmindelige komiske Evner og opfordrede
ham, i det han lovede ham sin Støtte, til at søge Ansættelse ved
det kongl. Theater i Kjøbenhavn. R. var nem at overtale, og i
al Hemmelighed tog han til Kjøbenhavn og fremstillede sig for den
kongl. Theaterdirektion, og da han af denne var fundet værdig til
Antagelse, opgav han sit beskedne, men sikre Levebrød i Aarhus
for den højst usikre, men ulige mere glansfulde Fremtid som
Kunstner; vel var han i Okt. 1815 bleven ansat som kongl.
Skuespiller med 500 Rdl, i aarlig Gage, men vilde det lykkes ham at
vinde fast Fodfæste paa Scenens skraanende Gulv?

Efter et halvt Aars Ventetid fik R. 19. Marts 1816 sin Debut
som Balozi i «De tre Galninger». R. havde sat sit Haab til en
komisk Debutrolle, men Direktionen, der var i Trang for en
Syngespilelsker og havde antaget ham som «syngende Skuespiller», valgte
at forsøge hans meget smukke Brysttenorstemme i dette Elskerparti;
skjønt det ikke rigtig laa for hans Stemme, tilfredsstillede han fuldt
ud i musikalsk Henseende, men som Elsker gjorde han en ynkelig
Figur. Alligevel vare hans følgende Roller ligeledes lyriske
Sangpartier, som Jørgen i «Vinhøsten», Naphtali i «Josef og hans
Brødre», Gothard i «Apothekeren og Doktoren», Orpheus i «Trylleharpen»; 
vel klarede R. med Bravour alle sanglige Vanskeligheder,
men han følte, hvorledes han med hver ny Rolle tilsatte Publikums
Velvilje mere og mere; dog Direktionen vendte det døve Øre til
alle hans Bønner om dog en Gang at faa Lov til at vise sig i en
komisk Rolle, indtil han i et Anfald af fortvivlet Galgenhumor
tilbød at udføre en af den forgudede H. C. Knudsens Glansroller,
Hippeldanz i «Epigrammet»; da slog den til, og 5. Maj 1817 fik
R. sin Vilje. Hans magre Ansigt med de skarpe Træk og hans
smalle, kantede Figur med de utrolig tynde Ben passede saa slet
som- vel muligt til det joviale Kjødbjærg, Knudsen her havde
fremstillet, og de kunstige Hjælpemidler, Vatkinder og Maveudstopning,
R. havde taget sin Tilflugt til, vare godt paa Veje til ganske at 
knuse hans Komik, da et rent Tilfælde frelste ham: i 2. Akt tabte
R. sit Lommetørklæde paa Gulvet, og da han paa Grund af den
enorme Udstopning ikke kunde bukke sig efter det, fik han det
Indfald at tage det op med sin Stok; i samme Nu fornam
Publikum instinktmæssig, at det havde en virkelig Komiker for sig, og
tilklappede ham sit Bifald. Aftenen blev langtfra nogen
afgjørende Sejer for R., men den gav ham Mod til en halv Snes Dage
senere i «Agnes Sorel» at forlade sig paa sin egen Komik og uden
stærke ydre Midler at skabe ved sin Tales og Holdnings naturlige
Løjerlighed en original Figur af den naragtige de la Ratiniéres
flove Rolle; Publikum var i Begyndelsen forbavset, men efterhaanden
vejrede det en ejendommelig Begavelse.

Skjønt R. saaledes havde aflagt umiskjendelige Beviser paa
sin komiske Evne, og skjønt han strax i det følgende Theateraars
første Maaned fik yderligere Lejlighed til at dokumentere denne
ved med stort Held at dublere Rind som Maltz i «Sovedrikken»
og ved dernæst som Benetto i «Domherren i Milano» at tegne en
livfuld Drengeprofil, slap han dog ikke fri for de lyriske
Sangpartier; saaledes maatte han endnu, da «Jægerbruden» 1822 indførtes
paa den danske Scene, udføre Max. Ved Siden af dette lyriske
Repertoire fik R. i Syngestykker lidt efter lidt en Del komiske
Roller, saaledes Lykkeridderen Baron Lucival i «Jeannot og Colin»,
den taabelige Frier Blaise i «Den nye Jordegodsejer», den
pudserlige Magister Job i «Den lille Rødhætte» og fremfor alle Don
Bazile i «Figaros Giftermaal», hvor hans malende Sangforedrag 
fejrede en stor Triumf i Arien om Drømmen. Den Evne til komisk
Karakteristik, R. havde lagt for Dagen i disse Roller, førte ham ganske
naturlig til Holberg, og da Haack 1821 døde, tog R. endnu s. A.
Mag. Stygotius i «Jacob v. Thyboe» i Arv og skabte ved en næsten
elegisk Komik en højst pudserlig Pedant; et Par Maaneder efter
gav han Trojaneren i «Ulysses v. Ithacia» som en sej og tør Jyde,
ved Holbergs Sekularfest i det følgende Theateraar var R.s
Udførelse af Rosiflengius i «Det lykkelige Skibbrud» et af de faa
Lyspunkter, og endnu i dette Theateraar bragte han «den tørre Hund»
Erasmus Montanus til Ære og Værdighed ved som den første at
lade i Slutningsscenen Ironien kruse Erasmi Læber.

R. havde nu arbejdet sig frem til en betydelig Komiker, hvis
Originalitet hans gode Ven J. L. Heiberg tog i Vaudevillens
Tjeneste med beundringsværdigt Klarsyn for hans Lunes halv farceagtige,
halv maskekomedieagtige Karakter og Væsen. I «Aprilsnarrene» 
(April 1826) bidrog R. ved sin virtuosmæssige Drenge forsorenhed i
Hans Mortensens Rolle væsentlig til Sejeren, men da «Recensenten
og Dyret» et halvt Aar senere gik over Scenen, viste det sig, at
R., ihvorvel han nedlagde al sin personlige Løjerlighed i Trop,
ikke endnu besad tilstrækkelig Myndighed til at føre den frelst
gjennem Publikums æsthetiske Forargelse; dertil krævedes hele
Heibergs filosofiske Dialektik («Om Vaudevillen som dramatisk
Kunstart»). Ogsaa i Heibergs følgende Vaudeviller (1827) udmærkede R.
sig: i «Et Æventyr i Rosenborg Have» som Peter med en ny
Variant af sine kjøbenhavnske Drenge og i «De uadskillelige»
som Hummer ved en burlesk Forklædningskomik. Medens R.
saaledes upaatvivlelig har bidraget væsentlig til Vaudevillens 
sejerrige Indgang paa den danske Scene, grundfæstede, for ikke at sige
grundlagde, den lige saa umiskjendelig R.s Popularitet, og alligevel 
søgte R. netop paa denne Tid for Alvor Overgraverembedet ved
Helliggejstes Kirke, men et Gagetillæg -- han var nemlig altid i
Pengeforlegenhed -- bragte ham til atter at opgive denne Plan.

R. udvidede stadig sit Talents Rækkevidde: i «Familien Riquebourg» 
(1831) lykkedes det ham at finde ægte Udtryk for den halv
komiske og halv rørende Godlidenhed hos den noget ældre Mand,
en Evne, han senere udviklede i en Række Roller (den gamle tro
Tjener Joseph i «For evigl», den enfoldige Trane i «Hovmesteren
i Knibe»), og som kulminerede i hans ædle og dog komiske Michel
Perrin (1835). Efter Ryges Død (1842) arvede R. de Holbergske
Jeronimuser, af hvilke han endnu s. A. spillede 2, nemlig i «Jean
de France» og i «Julestuen», ligeledes løftede han s. A. en anden
Arv efter Ryge: Per Degn i «Erasmus Montanus», og senere paa
Sæsonen udførte han sit Holbergske Mesterstykke: Vielgeschrei i
«Den stundesløse» (1843); Aaret efter føjede han endnu Corfits i
«Barselstuen» til sit Holberg-Repertoire. R. stod da paa sin Kunsts
Højde; han bevarede endnu i mange Aar sin Ungdommelighed og
Opfindsomhed og skabte flere geniale Karikaturer som den gjæstfri
Assessor Svale i «Æventyr paa Fodrejsen» (1848) og den
storpralende Parolles i «Kongens Læge» (1850), den tossegode Iversen 
i «Abekatten» (1849) og den slyngelagtige Sidi Numan i «Scheik
Hassan» (1851). 8. Jan. 1856 fyldte R. 70 Aar, 8 Dage efter gaves
en Beneficeforestilling for ham, ved hvilken han, der den Aften
spillede Michel Perrin og Trop, modtoges med stormende Bifald
og fremkaldtes 2 Gange. Nogle Maaneder efter skabte han i «Den
ældste» et sandt komisk og rørende elskværdigt Billede af en 
gammel Mands Særhed og Sagtmodighed, et Slags Selvportræt i
milde og bløde Farver, og, som Goldschmidt skrev, «det
lykkedes ham, hvad i vor Tid er givet saa saare faa, at fjærne Strid
og forene alle i samme Paaskjønnelse af et Nationaleje». Disse
Ord kjendetegne R.s Stilling i hans sidste Leveaar: han var den
ukrænkelige Patriark, en ejegod Bedstefader for det ganske Folk.
Ved Begyndelsen af Theateraaret 1861-62 tog han med usvækket
Lyst fat paa sin Theatergjerning, men Sygdom nødte ham snart til
Uvirksomhed: 7. Sept. 1861 spillede han sidste Gang som Sivert
Posekigger i «Den politiske Kandestøber» og døde 12. Nov. s. A.
Sine sidste 9 Aar havde han levet som Enkemand, da Døden
havde berøvet ham hans trofaste Hustru 4. Nov. 1852.

R. var ikke, hvad man almindeligvis forstaar ved en 
Forvandlingskunstner, han skjulte ikke sin Person i en fremmed Ham,
forandrede aldrig sin Stemme, anvendte [sjælden egentlig Maskering,
og alligevel, naar han stod paa Scenen, var han ikke R., skjønt
ingen kunde tage fejl af ham, men helt og fuldt den Person, han
skulde fremstille i Stykket-, saa troende havde han i sin 
selvforglemmende Fantasi levet sig ind i sin Rolle, at han ligesom 
ved en elektrisk Udstrømning magnetiserede Tilskuerne og hos dem
frembragte den fuldstændigste Illusion. Medens R. med genial
Anskuelighed gjennemførte og fastholdt det en Gang anlagte
Helhedsbillede, overlod han, der aldrig var sikker i sin Rolles Ordlyd 
og ingen Sinde udstuderede sit Minespil for Spejlet, Udførelsen af
Enkelthederne til Øjeblikkets Inspiration; hans Betoninger vare ikke
et møjsommeligt Resultat af Gjennemtænkning og Menneskekundskab, 
de fødtes hyppig først i samme Nu, Ordene forlode hans
Mund: han var i sin Replikbehandling en fuldblods Improvisator,
kaad og springsk, men altid indtagende og gratiøs.

Ønsket om at forbedre sine økonomiske Kaar snarere end
litterær Ambition førte R. ind i en i Omfang ikke ringe, men lidet
betydende Skribentvirksomhed: i 9 Aar var han Ugebladsudgiver,
først 1818-24 paa egen Haand af «Brevduen», hvoraf dog kun
en ringe Del skyldes hans Pen, senere 1825-26 selv anden af
«Kjøbenhavns Morgenblad»; han oversatte adskillige Skuespil og
Operatexter og forsøgte sig ogsaa som original Dramatiker, hvor
han havde noget Held med «Vennernes Fest» (1826), en Vaudeville 
efter Heibergs Mønster og tilrettelagt for Theatrets Personale,
men da han i «Den dramatiske Skrædder» (1828) vilde hæve sig til
Stadssatyrikus, led han Skibbrud; adskilligt Held havde han med 
nogle humoristiske Fortællinger. I sit Livs Aften begyndte R. en
Selvbiografi, der var præget af hans spidsfindige og hyggelige
Fortællerlune; han naaede i denne Skildring ikke ud over sine
Barndomsdage i Slagelse. Hans «Efterladte Skrifter» udgaves 1877 i 2
Bind af P. Hansen.

Erslew, Forf. Lex. 
Overskou, Den danske Skueplads IV-VII. 
Ude og Hjemme I, 391 ff. 405 ff. 
Holbergs Komedier, Jubeludg., III, 2. 
P. Hansen, Den danske Skueplads II-III. 
J. W. Sødring, Erindringer. 
Bournonville, Mit Theaterliv II, 414 ff. 
Bille, 20 Aars Journalistik II, 53 ff. 
Ryge, Critisk Sammenlign. S. 11 ff.                                                                  

<i>Arthur Aumont.</i>

</chapter><chapter name="Rosenkrantz, Anne, 1522-89">

<b>Rosenkrantz, Anne,</b> 1522-89, Datter af nedennævnte Otte 
Holgersen R., blev født paa Tørning 2. Febr. 1522 og mistede alt 
3 Aar efter begge sine Forældre, hvorfor hun ligesom hendes
Søskende blev opdraget hos sin fortræffelige Faster Sophie R., Hr.
Axel Brahes. Kun 10 Aar gammel blev hun trolovet med Albert
Gjøe (VI, 54), og 16 Aar gammel stod hun Brud. En medvirkende
Aarsag til denne tidlige Forsørgelse laa vist i, at man ansaa hende
for nærmest til den Slægten efter hendes Farmoder tilfaldne rige
norske Arv (omtr. 1/24 af al Norges skyldsatte Jord), men disse
Forventninger glippede, thi ved Hjælp af de særegne norske
Arvegangsbestemmelser lykkedes det hendes Brødre at vinde denne Arv
for sig selv. Ved Alb. Gjøes Død 24. Juni 1558 maatte A. R. paa
sine umyndige Børns Vegne overtage Bestyrelsen af hans store
Ejendomme, men saa langt fra at overvældes af denne besværlige
og ansvarsfulde Gjerning modtog hun desforuden 1561 Skjoldenæsholm 
som Pantelen, og kun yderst nødig rømmede hun dette Len,
da Kongen 1566 havde indløst det, og dog forsømte hun
ingenlunde sine egne Ejendomme -- tvært imod! Hun erhvervede
Birkeret til Krænkerup, var idelig optaget af Bestræbelserne for at
afrunde sine Besiddelser og at udkvitte sine nærstaaende Medejere
og af -- de jævnlige Processer med disse. Ligprædikenen over
hende siger med god Grund, at hendes Bestillinger vare ofte
mandagtige, og Tabet af hendes eneste Søn, der faldt 1566, gjorde
intet Skaar i denne Virksomhed; men dog fik hun Tid til at tage
Del i alskens Festligheder, Bryllupper, Barsler osv., baade ved
Hove og andensteds, til omhyggelig at sørge for de fattige paa
sine store Godser, ja selv til at sysle med Genealogi. Hun var
kort sagt ret en Type paa de daadkraftige Kvinder i det 16.
Aarhundredes danske Adel. I Foraaret 1589 blev hun syg paa 
Torbenfeldt, til Sygdommen stødte Sorgen over en elsket Datters Død, og
27. Okt. s. A. udslukkedes hendes eget Livslys.

M. A. Skagbo, Ligpræd. ov. A. R.
Hist. Tidsskr. 5. R. VI, 579 ff.

<i>Thiset.</i>

</chapter><chapter name="Rosenkrantz, Christian, 1672-1736, Amtmand">

<b>Rosenkrantz, Christian,</b> 1672-1736, Amtmand, Søn af ndfr. 
anførte Jens R. (d. 1695), har utvivlsomt som en Ætling af de lærde
Rosenkrantzer faaet en omhyggelig Uddannelse. 1695 blev han
Kammerjunker, senere Justitsraad og 1701 Amtmand over Nyborg
og Tranekjær Amter; som saadan døde han paa Skovsbo efter
langvarig Sygdom 3. Sept. 1736. Under Fyns Stiftamtmands
Fraværelse havde han flere Gange, endog i Aarevis, overtaget dennes
Funktioner. 1704 blev han Etatsraad, 1717 Konferensraad, 1729
Ridder af Danebrog og 1731 Gehejmeraad. Ved sit Giftermaal o.
1703 med Øllegaard f. Sehested (f. i Okt. 1668 d. 23. Juni 1717),
Datter af Niels S. til Mullerup og Enke efter Ritmester Erik Lykke
(d. 1701), fik han Skovsbo, som han betydelig forøgede. 2. Gang
ægtede han 28. April 1719 Frederikke Louise Krag (f. 1696 d. 20.
Juli 1766), Datter af Gehejmeraad Niels K. (IX,. 439); i sin lange
Enkestand forøgede hun ogsaa Skovsbo Gods.

Danske Herregaarde III: Skovsbo.

<i>G. L. Wad.</i>

</chapter><chapter name="Rosenkrantz, Christoffer, --1610, til Høgsbro, Kogsbøl og Hundsbæk">

<b>Rosenkrantz, Christoffer,</b> --1610, til Høgsbro, Kogsbøl og 
Hundsbæk, hørte til Slægtens sønderjyske Linje og var en Søn af
Bendix R. og Anne Carstensdatter. Sin sørgelige Berømmelse
skylder han en Række Bedragerier, der bestode i, at han enten
tilbageholdt betalte Gjældsbreve og nødte Skyldnerne til at betale dem
om igjen eller rettede Tallene deri eller forfattede helt og holdent
falske Breve. Denne Virksomhed synes at have strakt sig over et
Tidsrum af 6-8 Aar. Hans bekjendteste Bedrageri, der voldte
hans Fald, var rettet imod Fru Karen Strange. Dennes Mand,
Christen Juel, døde i Begyndelsen af 1608 og efterlod hende
Gaarden Donslund stærkt forgjældet. Christen Juel havde været C. R.
1000 Dlr. skyldig, og efter Datids Skik oplæste C. R. Gjældsbrevet
i Kirken ved C. Juels Begravelse og fik af Enken udstedt et nyt,
hvori hun vedgik Gjælden. Men i dette nye Brev rettede saa C.
R. 1000 til 5000, ligesom han lavede et helt nyt Gjældsbrev fra
C. Juel paa 4000 Dlr., der sammen med det oprindelige paa 1000
Dir. skulde begrunde, at Gjælden nu var i alt 5000 Dlr.

I Kraft af det falske Brev paa 4000 Dir., for hvilke Donslund
skulde være sat i Pant, fik C. R. 1608 ved Slavs Herredsting sig 
tilkjendt Ret til at gjøre Indførsel paa Gaarden og Gaarden
tildømt. Karen Strange stævnede ham imidlertid for Herredagen i
Horsens 1609 og beviste saa grundig Gjældsbrevenes Mangler, at
begge Breve erklæredes for falske og magtesløse. Da Christian IV
drog til Skanderborg, førtes C. R. fangen med. Ankommen her til
anraabte C. R. skriftlig Kongen om Naade, bekjendte sit Bedrageri,
men paastod, at han var bleven forledt dertil af en tidligere Tjener.
Da C. R.s Gjemmer undersøgtes, fandt man her en hel Del andre
falske Breve, bl. a. et udstedt i Kongens Navn og forsynet med
kongeligt Segl. C. R. førtes nu i Bolt og Jærn til Kjøbenhavns
Slot. Paa Herredagen her 1610 anklagedes han og dømtes 17.
Marts æreløs og som Falskner til at straffes paa sin Hals. C. R.
halshuggedes paa Slotspladsen 23. el. 24. Marts. Et senere Sagn
har tillagt Christian IV Æren for at have opdaget C. R.s Bedrageri
ved at paavise, at Vandmærket i det falske Brev var af yngre Dato
end det derpaa skrevne Brev. Dette forholder sig ikke saa; Papir
med samme Vandmærke er benyttet til langt ældre Breve.
Christian IV's snilde Afgjørelse ved Hjælp af Vandmærket forefaldt i
en anden Retssag mellem 2 kun lidet bekjendte Parter. -- C. R.
var gift med 1. Apollonia Karberg, 2. Johanne Galskjøt (d. 1607),
3. Kirsten Stygge.

Slange, Chr. IV's Hist. S. 264 ff.
Danske Saml. III, 345 ff.
Hist. Tidsskr. 4.  R. III, 518 ff. og IV, 243 f.                                                   

<i>Troels Lund.</i>

</chapter><chapter name="Rosenkrantz, Christoffer Eilersen (Stygge), --1565, til
Lynderupgaard">
<b>
Rosenkrantz, Christoffer Eilersen</b> (Stygge), --1565, til
Lynderupgaard, hørte til den saakaldte Hevringholmlinje, der en
Tid lang ogsaa førte Navnet <i>Stygge</i>. Han var Søn af Eiler Stygge
R. til Hevringholm og Fru Kirsten Pedersdatter Gyldenstjerne fra
Tim, Søster til den bekjendte Rigsraad Knud Pedersen G. (VI,
383). Allerede i en ung Alder blev han Køgemester hos sin
Fastersøn Biskop Stygge Krumpen i Børglum, hvor for øvrigt hans
Farbroder, den ndfr. omtalte resignerede Biskop Niels Stygge R.,
endnu levede (d. 1533). Han kom derved tidlig i Forhold til
Vendsyssel, 1536 deltog han tillige med den øvrige Adel i den store
Rigsdag og forlenedes 1537 med den tidligere Bispegaard Sæbygaard
i Dronninglund Herred; 1538 blev han tillige med Holsteneren Claus
Rantzau indsat til Lensmand paa Gulland, dog gaves Lenet
allerede Aaret efter til Christian III's Yndling Tyskeren Wobislav
Wobitzer. Fra 1541-44 var han forlenet med Hald Slot med de
dertil liggende Herreder, nemlig Nørlyng og Fjends Herreder og 
Øen Mors, og tillige Stiftslensmand i Viborg Stift. Det var netop
paa denne Tid, at Spændingen mellem det danske og det tyske
Parti var stærkest; hans Formand, Heinrich Blome, var kommen i
stærk Strid med det danske Aristokrati og blev af den Grund
fjærnet. Det var saaledes en Indrømmelse i dansk Retning, at C. R.
nu fik denne vigtige Post. Blandt andre Hverv, der overdroges ham,
var ogsaa at taxere det Bondegods i Viborg Stift, der var forbrudt
under Skipper Clements Fejde, et Hverv, der for øvrigt førte til,
at adskillige paa denne Tid fik deres Gods igjen. 1544 overdroges
Hald derpaa til C. R.s Fastersøn, den berømte Otte Krumpen. Paa
samme Tid havde C. R. af Kronen kjøbt en af Viborg Bispestols
tidligere Herregaarde, Lynderupgaard, hvor han vistnok i
Regelen opholdt sig i sine senere Aar, og hvor han 1556 opførte
Hovedbygningen. Sæbygaard, hvori han 1546 havde faaet Pant for en
betydelig Sum, han laante Kronen, havde han nemlig 1552, da
Pantesummen indløstes, maattet fratræde. Sin Interesse for Sæby
Kirke har han vist ved den bekjendte, med Rosenkrantzernes og
Gyldenstjernernes Vaaben forsynede Altertavle (nu i Nationalmusæet).
1548 deltog han i det store Brudetog til Sachsen med Christian III's
Datter Anna, og da Syvaarskrigen udbrød, kom han atter i større
Virksomhed; 1563 tjente han paa Flaaden under Peder Skram, 1564
var han Fører for Skibet «Papegøjen». I det blodige Slag ved
Bornholm 7. Juli 1565, hvor Otte Rud blev fangen, blev C. R. skudt
gjennem Laaret og døde af sine Saar. Da han var ugift, tilfaldt
Lynderupgaard hans Broder Stygge R. og dennes Slægt.

Personalhist. Tidsskr. 2. R. III.

<i>A. Heise.</i>

</chapter><chapter name="Rosenkrantz, Erik, 1612-81, Gehejmeraad">

<b>Rosenkrantz, Erik,</b> 1612-81, Gehejmeraad, yngre Søn af
nedennævnte Holger R. til Rosenholm (d. 1642), var født 12. Marts
1612, gik en Tid i Latinskolen i Odense, blev 1624 med sin Broder
Otte R. og Ove Lunge sendt til Sorø med deres Hovmester Laurids
Jacobsen Hindsholm (VII, 452), opholdt sig 1626-29 hos sine
Forældre i Skaane og tiltraadte derefter med Hans Mule (XI, 504)
som Ledsager en Udenlandsrejse, paa hvilken han besøgte England
-- med et længere Studieophold i Oxford sammen med sin Broder
Jørgen -- og Nederlandene. Efter et halvt Aars Ophold i Hjemmet 
i Anledning af den udvalgte Prins Christians Formæling 1634
begav han sig atter paa Rejse gjennem Holsten, Nederlandene og
Brabant til Frankrig, hvor han især gjorde Ophold i Paris og
Saumur. Hjemkommen 1637 blev han Aaret efter Kammerjunker hos 
Prinsen, der holdt Hof paa Nykjøbing Slot. 1640 ledsagede R.
Hannibal Sehested paa dennes Ambassade til Madrid, gjorde med
Hans Ulrik Gyldenløve og Dr. Otto Sperling en Rejse rundt i
Spanien og vendte hjem til Søs, hvorefter han atter havde
Tjeneste ved Prinsens Hof, indtil han 1642 blev Lensmand paa Halsted
Kloster og Krigskommissarius i Laaland-Falster; 1643 blev han
Landkommissarius. 1651 ombyttede han Halsted med Aarhusgaard Len,
hvormed fulgte Stiftsbefalingsmandsembedet over Aarhus Stift. 1660
fik han i Steden for dette Len Kalø Len eller Amt, hvormed han
1661 atter forenede Aarhus Stiftamt; fra begge Amter dimitteredes
han 1666. 1661-64 havde han tillige bestyret Stjærnholm Amt.
Denne paafaldende Fjærnelse fra hans Embeder synes at tyde paa,
at R. har været i Unaade hos Frederik III, og man har ment, at
denne skulde skrive sig fra den mislykkede Ambassade, som han
1652 i Forening med Peder Reedtz havde til Republikken England.
Bekjendt er hans djærve Svar til Cromwell, der holdt sig op over
hans for en Forhandler om vanskelige Sager paafaldende
ungdommelige Udseende, at om hans Skjæg endnu kun var ungt, var 
det dog ældre end Cromwells Republik.

Efter sin Dimission trak R. sig tilbage til Rosenholm, som
han 1642 havde arvet efter sin Fader, hvem han lignede i Lærdom
og aandelige Interesser; ovennævnte Sperling kalder ham en
«modest og in omni scibili velstuderet Herremand». Han havde paa
Gaarden sit eget Laboratorium, en Apotheker, en Bogbinder og
adskillige Exercitsmestre m. fl., og ligesom i hans Faders Tid var
Rosenholm et Slags Akademi for unge Mennesker. Han ejede
desuden Vosnæsgaard. En af hans Hovedsysler var Kemien, og en
Mand som Ole Borch havde i ham en Velynder. Om hans levende
kristelige Interesse og nøje Kjendskab saa vel til Bibelen som til
Kirkefædrene vidner et voluminøst Skrift: «Sjælens Frelse ved
Dødsens idelig Betragtelse», som han udgav 1666. Adskillige af ham
forfattede Manuskripter af theologisk Indhold brændte med
Universitetsbibliotheket 1728.

Under Christian V kom R. atter til Værdighed; 1673 blev han
Etatsraad, Assessor i Statskollegiet og Højesteret, og endelig 1675
fik han igjen sit gamle Embede, i det han efter Grev Mogens
Friis' (V, 441) Død udnævntes til Stiftsbefalingsmand over Aarhus
Stift samt Amtmand over Havreballegaard, Kalø og Stjærnholm
Amter med Titel af Gehejmeraad. Efter et Par Aars Sygdom
døde han 13. Okt. 1681. -- Gift 1. (17. Nov. 1644) med Margrethe 
Skeel til Lergrav i Avlum Sogn (f. 25. Okt. 1626 d. 19. Juli 1647),
Datter af Albert S. til Fussingø; 2. (3. Juni 1649) med Mette
Rosenkrantz til Lungholm (d. 8. April 1665), Datter af Palle R. til
Krænkerup (s. ndfr.); 3. (2. Okt. 1666) med Margrethe Krabbe til
Vemmetofte, Enke efter Bjørn Ulfeldt og Datter af Iver K. (IX, 391).

E. Grawe, Ligpræd. ov. E. R. (1683). 
Nyerup, Lit. Lex. 
Danske Herregaarde II: Rosenholm; XIII: Lungholm; XVI: Vosnæsgaard.

<i>G. L. Wad.</i>

</chapter><chapter name="Rosenkrantz, Erik Axelsen, 1516-91, til Landting, Glimminge og Ørup m. m.">

<b>Rosenkrantz, Erik Axelsen,</b> 1516-91, til Landting, Glimminge 
og Ørup m. m., var Søn af Axel Nielsen R. til Stensballegaard, 
Landting og Rydhave og Fru Berete Knob og født 4. Maj
1516. Sin Ungdom synes han at have tilbragt i Tyskland, thi det
er rimeligvis ham og ikke hans samtidige Navne Erik (Ottesen)
R. (d. 1575), som «fra sin Ungdom af» havde tjent ved den
bekjendte Kurfyrst Johan af Sachsens Hof, efter dennes Død (1532) i
hans Søn Kurfyrst Johan Frederiks Kammer og senere hos dennes
Svoger Hertug Ernst af Brunsvig-Lyneborg. Senere tjente han
atter hos Kurfyrst Johan Frederik, thi efter det uheldige Slag ved
Miihlberg, hvor Kurfyrsten toges til Fange, har denne i Juli 1547
fra den kejserlige Lejr, hvor han opholdt sig som Fange, udstedt
Vidnesbyrd om, at E. R. nu havde faaet Afsked af hans Tjeneste, 
da det paa Grund af Kurfyrstens Fangenskab ikke længer var
E. R.s Lejlighed at tjene ham, hvorfor han beder alle om at lade
ham frit passere. -- Da begge Forældrene døde i Febr. 1551,
udlagdes Landting til E. R., medens hans Broder Niels Axelsen R.
fik Rydhave og den 3. Broder, Folmer Axelsen R., fik Stensballe.
Omtrent samtidig (1551) indgik E. R. et rigt Giftermaal med
Jomfru Margrethe Ulfstand, eneste Barn af Børge Jensen U. til de
bekjendte Skaanske Herregaarde Glimminge og Ørup, der saaledes kom
i hans endnu i Skaane levende Efterkommeres Eje. -- E. R.
indtog saaledes en betydelig social Stilling; han var ogsaa i nogle
Aar (1557-60) forlenet med Silkeborg og brugtes en Del i
offentlige Hverv. I Syvaarskrigen tjente han i den jyske Fane under
Frands Banner til Kokkedal og blev saaret i Slaget ved Axtorna
(Svarteraa) 20. Okt. 1565; flere Gange maatte han i Krigens Løb
i Frands Banners Fraværelse overtage Kommandoen over denne
Rytterfane, ligesom han ogsaa under Syvaarskrigen maatte
forstrække Kongen med meget betydelige Laan. -- Da Fru Margrethe
Ulfstand døde (inden 1582), og E. R. i sin høje Alder indgik et
nyt Ægteskab, med Maren Juel, Datter af Iver J. til Stubbergaard 
(VIII, 569), maatte han afstaa Glimminge og Ørup til sine Børn
af 1. Ægteskab. Han døde 1591 (begravet 21. Marts).

Personalhist. Tidsskr. 2. R. VI. 

<i>A. Heise.</i>

</chapter><chapter name="Rosenkrantz, Erik Nielsen, --1480--, Prælat, Professor">

Rosenkrantz, Erik Nielsen, --1480--, Prælat, Professor, var
en Søn af Hr. Niels Nielsen R. til Tange og Ide Nielsdatter
Banner. Hans Fader døde senest 1452, hvorfor E. N. fik sin
Farbroder Hr. Ludvig Nielsen til Værge; Hr. Ludvig satte sig
imidlertid, formodentlig dog med en vis Ret, efter sin Broders Død i
Besiddelse af Gaarden Tange, som saaledes gik tabt for E. N.
Denne slog ind paa den gejstlige Løbebane og blev Ærkedegn i
Viborg 1465, inden han endnu havde naaet den lovbestemte Alder;
s. A. nævnes han som Kannik i Ribe. Som saa mange af sine
samtidige studerede han ved fremmede Universiteter, og han maa
her have erhvervet en betydelig Lærdom, at dømme efter de
Hædersposter, som han opnaaede i Udlandet. 1465 var han blevet
immatrikuleret i Erfurt, hvor han for Sommersemestret 1472 valgtes
til Universitetets Rektor; han var da Mag. artium og Baccalaureus
i den kanoniske Ret. Ikke længe efter Udløbet af sit Rektorat
maa han have forladt Erfurt; i Febr. 1473 immatrikuleredes han i
Rostock, men hans Ophold her kan kun have været kort, thi endnu
i samme Maaned træffes han i Greifswald, hvor han blev Universitetets 
Rektor i Vinteren 1473-74; Under dette sit Rektorat
erhvervede han Doktorgraden i den kanoniske Ret, og som et Tegn
paa hans Følelse af hans Slægts Værd kan det nævnes, at han er
den første, der har ladet sit Vaaben afbilde i Greifswald-Universitetets 
Matrikkel. Til sine tidligere gejstlige Værdigheder havde han
nu føjet et Kanonikat i Lund; senere nævnes han desuden som
Kannik i Roskilde.

Efter sin Hjemkomst fra Udlandet forekommer E. N. en
sjælden Gang som Rigsraad, første Gang 1476, da han deltog i et
Forligsmøde i Kalmar med Svenskerne. Især er hans Navn dog knyttet
til Kjøbenhavns Universitet i dets ældste Tid. En Mand med hans
videnskabelige Navn maatte jo være selvskreven, naar der blev Tale
om Lærerkræfter til den ny Højskole, og han blev da ogsaa dens
første ordentlige Professor i Kirkeretten og det juridiske Fakultets
første Dekan, ligesom han hyppig valgtes til Universitetets Rektor,
første Gang for Vinteren 1479-80, sidste Gang 1501; blandt hans
samtidige har ingen beklædt denne Værdighed saa ofte som han.
I 1498 nævnes han tillige som Universitetets Vicekansler. I 1481 
blev han Dekan i Kjøbenhavns Kapitel, et Embede, som jo
adskillig lettere end Stillingen som Ærkedegn i Viborg kunde
varetages sammen med Universitetsforretningerne; fra 1481-95 nævnes
han tillige som Kirkeherre ved Kjøbenhavns Petri Kirke. Kapitlets 
Dekan var han endnu 1504, men derimod næppe 1510, saaledes
som det anføres et enkelt Sted; sandsynligere er det, at han er
død o. 1504-5.

Werlauff, Kbhvns Universitet indtil Reform., især S. 62 f. 
Rørdam, Kbhvns Kirker og Klostere i Middelald. S. 103 ff. 
Barner, Fam. Rosenkrantz's Hist. I, 253 ff.                                                                          

<i>William Christensen.</i>

</chapter><chapter name="Rosenkrantz, Erik Ottesen, --1503, til Bjørnholm, Hofmester">

<b>Rosenkrantz, Erik Ottesen,</b> --1503, til Bjørnholm,
Hofmester, var en Søn af nedennævnte Otte Nielsen R. (d. 1477). I
en ung Alder opnaaede han høje Stillinger, som han vel viste sig
fuldkommen voxen, men som dog næppe vilde være tilfaldne ham
saa hurtig, hvis han ikke havde haft en mægtig Støtte i sin Faders
ansete Navn. Allerede 1449, da han nævnes første Gang (han fik
da forskjellige Gunstbevisninger af Paven), var han Ridder; 1452
forekommer han som Rigsraad og som Lensmand, tilmed som
Indehaver af flere Len, hvoriblandt, saa vidt det kan ses, var
Skanderborg Slot. Og 1456, rimeligvis i en Alder af o. 30 Aar, blev han
Rigets fornemste verdslige Embedsmand, i det han i Tiden mellem
31. Maj og 3. Juli afløste Niels Eriksen Gyldenstjerne som
Hofmester, et Embede, han derefter beklædte i en lang Aarrække;
endnu i Okt. 1480 kan han med Sikkerhed paavises som dets
Indehaver, hvad han altsaa formodentlig i det mindste har været lige
til Christian I's Død eller i omtrent 25 Aar.

I hele dette Tidsrum træffer man hans Navn atter og atter.
I Forholdet til Udlandet omtales han allerede 1456 ved
Forhandlingerne om Borgholms Overgivelse; 1457 var han med paa Toget
til Sverige, hvor Christian I toges til Konge; 1460 medbeseglede
han Privilegierne i Ribe for Slesvig og Holsten; 1462 og 1469 tog
han en virksom Del i Forhandlinger med Hanseater i Kjøbenhavn;
1464 ledede han et Gesandtskab til Preussen og spillede s. A. en
Rolle ved det Møde, hvor Ærkebisp Jøns Bengtsson af Upsala
ydmygt bad Kong Christian om Tilgivelse. 1465 var han Medlem
af et dansk Gesandtskab, der i Hamborg sluttede en Traktat med
England, og for sin Umage ved denne Lejlighed modtog han en
særlig Takskrivelse fra den engelske Konge. Han var til Møde
med Svenskerne i Halmstad 1468 og i Lybek 1469, var nærværende
ved Opgjøret mellem Christian og hans Broder Gerhard 1470 (i 
Anledning af den sidstnævntes Styrelse af Slesvig og Holsten) og
deltog paa ny i Møderne med de svenske i Kalmar 1472, 1473, 1474
og 1476; 1477 vare han og flere andre i Sachsen for paa den senere
Kong Hans' Vegne at bejle til Kurfyrst Ernsts Datter Christine.
Ogsaa i Landets indre Styrelse spillede han en fremtrædende Rolle;
exempelvis skal blot anføres, hvorledes Kongen 1464 sendte ham
til Jylland for at forhandle med jyske Stormænd i Sager, «som os
og vore Riger nu synderlig og saa stor Magt paa ligger, som det
nogen Tid i vore Dage gjort haver». Det er da ikke til at undres
over, at en Mand af hans Betydning modtog gjentagne Beviser paa
Kongens Naade; saaledes fik han 1457 Hals- og Haandsret over
sine Bønder, en Begunstigelse, som den Gang hørte til Sjældenhederne 
i Danmark; og 1459 fik han tillige med Faderen Birkeret
over Bjørnholm, ligesom der s. A. gaves ham Tilladelse til selv at
beholde den Pengeafgift, som han skulde betale Kronen af sine Len.

Hvorvidt E. O. har været Hofmester i Kongs Hans' Tid, er
uklart. Han kaldes saaledes 1484 i et Brev, som man under
almindelige Forhold vilde anse for en paalidelig Kilde; men andre
troværdige Vidnesbyrd om, at han har beholdt sit Embede efter
Tronskiftet, foreligge næppe, og da en anden nævnes som
Hofmester baade 1482, 1483 og 1487, skal maaske den samme
Betegnelse for E. O. i Brevet af 1484 opfattes blot som et høfligt
Udtryk i Steden for forhenværende Hofmester. Hvorledes dette end
forholder sig, beholdt Hr. E. dog i alt Fald sin Plads i Rigsraadet,
og i Behandlingen af Statens Sager tog han endnu en Tid lang
betydelig Del, saaledes ved Møderne med Svenskerne 1482 og 1483;
1484 var han den mest fremtrædende ved Forhandlinger, der førtes
i Kjøbenhavn med Hansestæderne, og i det mindste helt ned til
Aar 1500 kan man træffe ham nævnt ved Møder af Rigsraader.

Hvad E. O.s private Liv angaar, er det nedenfor under hans
Fader anført, hvorledes han sammen med denne var indviklet i
Stridighederne med Bisp Jens af Aarhus og med Lave Brock.
Allerede temmelig tidlig forekommer Hr. E. som Medejer af Faderens
Gaard Bjørnholm, og ligesom Otte Nielsen udkjøbte han
forskjellige Parthavere af den; omtrent fra 1468 synes han at have
overtaget Gaardens Styrelse, og ved Faderens Død 1477 arvede han
dennes Del i den. Hans Giftermaal havde bragt ham forøget
Velstand, i det hans Hustru Sophie, som var en Datter af Henrik
Knudsen Gyldenstjerne (VI, 373) og den «hovmodige» Anne Mogensdatter 
Munk, og med hvem han var gift 1456, efter sin Moders 
Død arvede Boller. End videre ejede Hr. E. Skjern i Middelsom
Herred og, saa vidt det kan ses, Elvedgaard paa Fyn samt maaske
tillige Møgelkjær i Jylland; i det hele har han vistnok hørt til sin
Tids rigeste Mænd. -- Han var forlenet med Skanderborg Slot
(formodentlig i det mindste 1452-88) og med Byfogediet i
Randers (i alt Fald 1467-94); Hassens og, som det synes, Stensmark,
der begge allerede havde været i hans Faders Besiddelse, havde
han i Pant. Fremdeles kan nævnes som hans Pantelen: Middelsom 
Herred (der 1495 af Kronen overlodes hans Søn Jørgen, men
faldt tilbage til Hr. E., da denne overlevede Sønnen), Sønderlyng
Herred, Rinds Herred (hvilket sidste dog 1497 pantsattes hans
Svigersøn Predbjørn Podebusk) og det saakaldte Ranes Gods i Kalø
Len (som en anden af hans Svigersønner, Jørgen Rud, 1495 fik
i Pant).

At E. O. har næret historiske Interesser, fremgaar af et endnu
bevaret Krønnikehaandskrift, som han har ladet afskrive. Ligesom
hans Fader var han en from Mand, af hvis Gavmildhed flere Klostre
nøde godt, ganske særlig dog Mariager Kloster, ved hvis Kirke han
lod opføre et Kapel; i en Bygning i Nærheden tilbragte han sin
sidste Levetid, og efter sin Død fandt han et foreløbigt Hvilested
i Klosterkirken. Bortset fra den mere udvortes Fromhed, der viser
sig i de antydede Gaver til gejstlige Stiftelser, møder man ogsaa
Træk hos ham, der vidne om en smuk sædelig Livsanskuelse, og
hele hans Personlighed har øjensynlig i en ualmindelig Grad været
skikket til at indgyde Agtelse. I et Vidne af Viborg Landsting
1474 hedder det, at han havde tilbudt at staa enhver til Rette, som
kunde have noget at klage over ham, men at der ingen saadan
mødte paa Tinget, hvorimod de der forsamlede takkede ham «Ære
og godt». Og et Eftermæle, som ikke falder i manges Lod, faar
han i en Krønnike fra første Halvdel af det 16. Aarhundrede, hvori
det hedder, at «han var ligesom en Fader for Danmark; hans
Mage og Lige saa vi ikke end i Ære, Dyd, Fromhed og i alle
gode Vilkaar». Han døde 7. Jan. 1503, efter at han allerede
tidligere delvis havde skiftet med sine Børn; sin Hustru havde han
mistet 1487.

Barner, Fam. Rosenkrantz's Hist. I, 182 ff. 
Hist. Tidsskr. 5. R. I, 540 ff.

<i>William Christensen.</i>

</chapter><chapter name="Rosenkrantz, Erik Ottesen, 1519-75, til Valsøgaard, Arreskov, Kjærstrup, Rigsraad">

<b>Rosenkrantz, Erik Ottesen,</b> 1519-75, til Valsøgaard,
Arreskov, Kjærstrup, Rigsraad, var Søn af ndfr. omtalte Otte Holgersen
R. (d. 1525) og saaledes Broder til de bekjendte Rigsraader Holger 
og Jørgen R. Efter Forældrenes tidlige Død blev han opdragen
hos sin Morfader, Jesper Ganz til Putlitz i Brandenborg. O. 18
Aar gammel vendte han tilbage til Danmark. En Tid lang synes
han at have holdt Hus paa Brødrenes Fælleseje Næsbyholm.
Arvedelingen mellem Brødrene fandt Sted 1547, og E. R. tilfaldt den
umaadelige norske Arv, der regnedes til 1/24 af al Norges
skyldsatte Jord foruden store Ejendomme paa Færøerne og
Shetlandsøerne. Aaret efter (1548) opholdt E. R. sig en Tid i Norge og
kom allerede da i Strid med det lybske Kontor i Bergen om
Grunden til et Par af de store Kjøbmandsgaarde paa Bryggen, som
havde tilhørt hans norske Forfædre. Allerede da skrev han til
Kongen, at hvis denne ikke traadte kraftig op mod Kontoret og
dets Vilkaarlighed, «saa er denne Landsende, saa vidt de overfare,
fordærvet og eders Naades Landret og skrevne Lov forkrænket og
fortrykt, thi de agte hverken Dom eller Ret».

O. 1551 var E. R. kommet i Besiddelse af Valsøgaard ved
Ringsted, der tidligere havde tilhørt Fru Anne Meinstrup og dennes
Datter Fru Sophie Holgersdatter Rosenkrantz, E. R.s Faster. I Aarene
1554 og 1555 var han Staldmester hos Christian III og blev o. 1555
Hofmarskal ved den unge Hertug Frederik (II)s lystige Hof paa
Malmøhus, indtil han 1557 forlenedes med Varberg Fæstning. Det
følgende Aar (1558) holdt han Bryllup med den 18aarige Helvig
Hardenberg (f. 28. Marts 1540), Datter af Jacob H. til Sandholt,
Arreskov m. m. (VII, 98) og Sophie Lykke. Ved dette Giftermaal
kom E. R. i Besiddelse af Arreskov, hvor han strax begyndte
Opførelsen af den store Hovedbygning, der dog først fuldendtes 1573.

Da Frederik II besteg Tronen, udsaa han strax E. R. til en
stor og vigtig Post, Lensmandsstillingen paa Bergenhus. Her havde
Christoffer Valkendorf med stor Kraft modsat sig de tyske
Kjøbmænds Overgreb og søgt at bringe dem i et undersaatligt Forhold
til den norske Krone; men dette havde selvfølgelig medført Klager
fra lybsk Side; i Juni Maaned 1559 var Christoffer Valkendorf
derfor blevet kaldt ned til Kjøbenhavn og ønskede vistnok nu selv at
blive forflyttet. E. R. havde allerede tidligere ytret lignende
Tanker, som Christoffer Valkendorf havde begyndt at gjennemføre.
Dertil kom, at hans store Godser, der for største Delen laa i det
nordenfjældske, knyttede ham til Norge. Han følte sig dog med langt
stærkere Baand knyttet til Danmark; Landet selv kunde han ikke
fordrage, skriver han til Kongen. Denne tillod ham da foreløbig at
beholde Varberg sammen med Bergenhus og udnævnte ham samtidig
til Rigsraad. Desuden fritog Kongen ham «indtil videre» for alle
kongl. Afgifter af hans store norske Godser, en Ret, som Kongen dog
1562 tog tilbage, da det var en mærkelig stor Sum, som Kronen
derved aarlig maatte give Afkald paa, mod at R. til Gjengjæld
forlenedes med Lyse Kloster ved Bergen afgiftsfrit. -- At forene
Stillingen som Befalingsmand paa 2 saa fjærnt fra hinanden
liggende Hovedfæstninger som Varberg og Bergenhus lod sig dog i
Længden ikke gjøre. Efter R.s Opfordring fritoges han da for
Varberg, og et nyt Lensbrev udstedtes 9. Marts 1560 for R. paa
de kongl. Slotte Bergenhus og Vardøhus, Lyse Kloster, Søndfjord
Len, Sønderhordeland, Ryfylke, Sogn, Jæderen, Dalerne, Helgeland,
Tromsø og Nordhordeland, alt som kongl. Regnskabslen mod et
aarligt Vederlag af kun 100 Dlr. (400 Kr., næppe 2000 Kr. efter
Pengenes nuværende Værdi) samt Klæder og Penge til de fornødne
Svendes Underhold. Vilkaarene vare saaledes knappe, men Magten
desto større. Med Undtagelse af Throndhjem Len havde R.
omtrent hele Vestkysten af Norge lige til Nordkap i sin Magt og
Norges vigtigste Fæstning i sin Haand.

31. Juli 1560 ankom R. til Bergen, og i de 8 Aar, han var
Lensmand her, skulde han komme til at indskrive sit Navn i
Norges og Danmarks Historie som en værdig Efterfølger af Christoffer
Valkendorf. Denne havde allerede knækket de tyske
Haandvær-keres Særstilling i Bergen og tvunget dem til enten at anerkjende
den norske Krones Højhed ligesom andre af Landets Indbyggere
eller at forlade Landet; derved havde han allerede rokket ved det
tyske Handelskontors Særstilling; desuden havde han tvunget de
tyske Præster, der ikke vilde anerkjende den norske
Kirkeforfatning, til at forlade Landet. Nu tog R. strax fat paa selve
Kontorets paastaaede Ret til Grunden paa Tyskebryggen, hvor
Kontoret havde sine store Handelsgaarde, og hævdede Kronens eller
de private norske Ejeres Ret dertil. Han satte Grundleje paa
Grundene paa Bryggen og paalagde Kontoret at yde Ledingsskat,
Tiende og lignende Afgifter deraf ligesom af andre Grunde i Byen;
ligeledes maatte Kontoret opgive sin Ret til de Kirker i Byen,
som det i Tidernes Løb havde tilegnet sig. Det hjalp intet, at
de tyske Kjøbmænd beraabte sig paa deres Privilegier; en nedsat
Ret kom til det Resultat, at alt dette netop ikke havde Hjemmel
i de oprindelige Privilegier. Alle Klager til Kongen og til Lybek
hjalp intet. Kongen og R. stode fast; til sidst (1562) tog R. en
stor Del af Grundene («Drægs-Almindingen») i Besiddelse for 
Kronen. Vel medførte Syvaarskrigens Udbrud, under hvilken Lybek
var Danmarks Forbundsfælle, at man traadte mindre skarpt op i
Bergen; men i alt væsentligt var inden Syvaarskrigens Udbrud
Værket fuldført: det tyske Kontor var trængt tilbage fra sin
egenmægtige Stilling som en Stat i Kommunen; det var blevet den
norske Krones Undersaat,, der maatte lystre Lands Lov og Ret
og deltage i de almindelige Afgifter, saa at Bergens øvrige
Handelsstand kunde gaa en roligere Udvikling i Møde.

Ogsaa fra Enehandelen paa Nordlandene var Kontoret trængt
tilbage, i det Bergens egne Indbyggere fik Ret til at deltage i
denne Handel. Handelsforholdene i Nordlandene havde R. stadig
sin Opmærksomhed henvendt paa; da Englænderne netop i disse
Aar begyndte Handelen paa Rusland, foreslog han, at der skulde
afkræves dem Told ved Vardøhus, en Tanke, som dog først senere
gjennemførtes. Ogsaa i mange andre Henseender viste E. R. sig
som en særdeles virksom Lensmand. Han var i det hele taget
den af de 3 Brødre, som da samtidig vare Medlemmer af Danmarks
Riges Raad, der havde det videste Blik og det kraftigste Initiativ;
i den Henseende nærmer han sig til Mænd som Christoffer
Valkendorf og Peder Oxe. Selv med Tanken om Gjenopdagelsen af
Grønland syslede han. Efter Paalæg fra Regeringen havde han strax
taget fat paa Opbygningen af det mægtige Taarn paa Bergenhus,
der endnu den Dag i Dag pranger med Rosenkrantzernes og
Hardenbergernes Vaaben som et tydeligt Vidnesbyrd om det falske i
Traditionen, naar dette Taarn endnu af og til kaldes Valkendorfs.
Taarn; denne havde bevislig ikke haft det mindste med Taarnets
Opførelse at gjøre; Traditionen har jo i det hele taget tillagt
Valkendorf Fortjenesten for alt i Bergen, skjønt en Del først blev
udført af E. R. Ogsaa et andet synligt Minde om sig har E. R.
efterladt sig i Bergen, det store Hus, han opførte i Strandgade
(«Muren»), midt paa den efter ham opkaldte
Rosenkrantz-Alminding («Muralmindingen»). Men han var en myndig Lensherre
og kom ved flere af sine Foranstaltninger af og til i Strid ikke
blot med det tyske Kontor, men ogsaa med Borgmestre og Raad
og med sin gejstlige Medhjælper Biskoppen, der maatte finde sig
i, at Kapitelsgodset blev fordelt paa flere Hænder end tidligere,
hvorved flere Præbender tillagdes Slotsskrivere og andre til E. R.,
nærmere knyttede Personer.

Under Syvaarskrigen viste E. R. en meget stor Virksomhed.
Han opbød Leding baade af Borgerskabet og Landbefolkningen, 
dog ikke uden Modstand ved flere Lejligheder fra
Landbefolkningens Side, hvilken han dog ved Fasthed og Klogskab fik
dæmpet. Han begyndte selv at bygge Skibe og fik Borgerne i Bergen
og Indbyggerne nordenfjælds til at udruste Galejer og Skyttebaade,
hvilket derpaa ogsaa paabødes det søndentjældske. E. R. var
saaledes i Færd med at gjenoprette den gamle Ordning af
Skibsudrustningen i de norske Skibreder. Begyndelsen var dermed gjort
til Dannelsen af en national norsk Flaade, der kunde være blevet
af Betydning for Fremtiden, hvis man senere havde udviklet
Institutionen videre. Da Svenskerne i 1564 besatte Hærjedalen og
Jæmteland, der fra erobrede hele Thrøndelagen og truede med et
Angreb paa Bergenhus, udrustede E. R. hurtig en Expedition, der
under Anførsel af Erik Munk tilbageerobrede Thrøndelagen og
saaledes reddede Norge fra en stor Fare. Et senere i Aarene 1565
og 1566 paatænkt Indfald i Sverige fra det nordenfjældske blev vel
ikke til noget paa Grund af den uheldige Krigsførelse fra dansk
Side; men da Svenskerne 1567 angrebe det søndenfjældske,
udrustede E. R. atter hurtig en Expedition for at komme Lensmanden
paa Akershus, Christen Munk, til Undsætning og bidrog ikke lidet
til, at Svenskerne bleve fordrevne.

Den haarde Ledingspligt og de Skatter, som E. R. havde
maattet paalægge i Anledning af dette Tog, medens en farlig
Byldepest i et Par Aar havde raset i Bergen og Omegn, medførte
atter stor Modvilje hos Landbefolkningen, der paa et Vaabenting
i Bergen truende forlangte, at E. R. personlig skulde begive sig
ned til Kongen for at søge Lempelser i Ledingspligten. E. R.
maatte føje sig herefter. Under hans Ophold i Danmark bestemtes
da, at en kongl. Kommission skulde sendes til Norge for at søge
at ordne Forholdene og holde Retterting rundt om i hele Landet.
I Avg. 1567 kom E. R. tilbage til Bergen og fik kort efter en
mærkelig Gjæst, Jarlen af Bothwell, der efter sin Flugt fra Skotland
var bleven opsnappet ved Norges Kyst og beskyldtes for Fribytteri.
Han holdtes tilbage i Bergen af E. R. under et Slags Fangenskab
og sendtes der fra til Danmark, for at den danske Regering kunde
tage Bestemmelse om hans Skæbne.

E. R. havde længe længtes tilbage til Danmark, til sine store
danske Godser, til Slægt og Venner. Vel førte han et lille Hof i
Bergen, især i de første Aar; men i Modsætning til de store
Hof- og Adelsfester i Danmark var der dog noget smaaligt i dette
Selskab: de indfødte norske Smaaadelsmænd, Biskoppen og 
Gejstligheden, Borgmestre og Raadmænd, eller de «kontorske», især efter
at R. var kommet paa Kant med adskillige af dem. I Slutningen
af Febr. 1568 kom den store kongl. Kommission (deriblandt
Christoffer Valkendorf); de Foranstaltninger, der toges, have næppe 
været helt behagelige for E. R., der imidlertid med Grund anførte, at
han i hele sin Fremfærd havde rettet sig efter kongl. Ordre. Det
bevilgedes ham da at maatte opgive Stillingen i Norge; 31. Avg.
s. A. afrejste han derpaa fra Bergen med Hustru og Børn.

E. R.s historiske Mission var dermed endt. Ved sin Tilbagekomst 
til Danmark blev han Stiftslensmand i Odense (1568-72).
Ogsaa i denne Stilling viste han Virkelyst, men hans største
Betydning var endt. Han var i disse Aar stærkt optaget af sine
store Byggeforetagender paa Arreskov; 1573 foretog han et stort
Mageskifte med Kronen, hvorved han mod at afstaa Valsø og
betale 30000 Dlr. (i Værdi o. 500000 Kr.) kom i Besiddelse af
Kjærstrup (Valdemars Slot) og hele Taasinge, i det ikke blot Fæstegodset
tilfaldt ham, men ogsaa Kronens Herlighed over 160 jordegne
Bønder. -- I Begyndelsen af 1575 blev han atter Stiftslensmand paa
Odense Gaard og var i den følgende Tid optaget af at omdanne St.
Hans Kloster til kongeligt Slot, da Odensegaard (den gamle 
Bispegaard) havde vist sig utilstrækkelig til Ophold for Kongen, naar
han kom til Odense, men døde kort efter, 8. Nov. 1575, kun 56
Aar gammel.

Fru Helvig Hardenberg var da kun 35 Aar. Da Børnene vare
umyndige, fik hun Styrelsen af det umaadelige Gods baade i
Danmark og i Norge med dets Bilande; selv kom hun ved Pantsættelse, 
Kjøb eller Arv i Besiddelse af Hindema og Erholm i Fyn
og af Søholm i Stævns Herred. Hun var saaledes utvivlsomt
Landets rigeste Adelskvinde og var i høj Gunst ved Hove. Hvor hun
følte sine Adelsrettigheder krænkede, og i sin Godsstyrelse viste
hun sig ofte adelsstolt og hovmodig; dog kunde hun, ligesom
Manden, midt under Adelshovmodet ved mange Lejligheder, især under
Opholdet i Norge, vise sig som en brav og godhjærtet Kvinde,
navnlig mod Folk af ringere Stand. Hun døde i Odense 17. Juli
1599, 59 Aar gammel. «Det statelige norske Fyrstegods» splittedes
derpaa efterhaanden paa mange Hænder.

Hist. Tidsskr. 5. R. VI.                                                            

<i>A. Heise.</i>

</chapter><chapter name="Rosenkrantz, Folmer Axelsen, 1523-86, til Stensballegaard">

<b>Rosenkrantz, Folmer Axelsen,</b> 1523-86, til Stensballegaard,
Broder til ovfr. nævnte Erik R. (d. 1591), var født 29. Marts 1523. 
Allerede i Faderens sidste Leveaar styrede han selvstændig dennes
Hovedgaarde Landting og Rydhave; efter Faderens Død (4. Febr.
1551) tilfaldt ham ved Brødreskiftet Stensballegaard. 17. Juli 1552
holdt han derpaa paa Stensballegaard Bryllup med sit Næstsøskendebarn 
Margrethe Gyldenstjerne, Datter af den bekjendte Rigsraad
Knud Pedersen G. til Tim (VI, 383). Fra 1564-72 var han
forlenet med Aarhusgaard tillige med Dronningborg (Randers) og
Aakjær Len og tillige Stiftslensmand i Aarhus Stift. Allerede 1563
var han under Syvaarskrigen bleven beskikket til Proviantmester for
Aarhus Stift og udviste under Krigen stor Iver for at sørge for
Proviant og lignende Fornødenheder til Krigens Førelse; han
forstrakte ogsaa paa denne Tid Kongen med store Pengesummer.
Baade han og hans Hustru hørte til den Adelskreds, som den
livsglade Frederik II satte stor Pris paa. Det var netop i disse
Aar, at Kongen samlede store Godser i Skanderborg- og
Horsensegnen. Baade i de glade Jagtfester paa Skanderborg og paa
det nyopførte Emborg (Øm Kloster) og i andre Hoffester vare de
hyppige Gjæster. Fru Margrethe havde tillige det Hverv at bistaa
Dronningen under hendes Barnefødsler, saaledes ogsaa ved Christian 
IV's Fødsel. F. R. hørte tillige til den Adelskreds, der stod
Anders Sørensen Vedel nær; denne omtaler selv «de mange
Velgjerninger», som F. R. havde bevist ham. -- Fru Margrethe
Gyldenstjerne døde 11. Juli 1581 og blev begravet i Vær Kirke ved
Stensballegaard, hvor F. R. derpaa lod opsætte et kostbart, endnu
bevaret Mindesmærke med Billeder baade af ham og af hende. Selv
døde han 1586 (begravet 24. April). Opbygningen af Stensballegaard 
fuldendte han 1582.

Personalhist. Tidsskr. 2. R. VI.

<i>A. Heise.</i>

</chapter><chapter name="Rosenkrantz, Frederik, 1571-1602, til Rosenvold og Stjærnholm">

<b>Rosenkrantz, Frederik,</b> 1571-1602, til Rosenvold og Stjærnholm, 
var Søn af nedennævnte Holger Ottesen R. (d. 1575) og Karen
Gyldenstjerne. Hans Daab fandt Sted 2. Sept. 1571 paa
Skanderborg Slot med stor Pragt. Kansler Niels Kaas var siden hans
Værge. Efter den for hans Stand sædvanlige Udenlandsrejse, der
synes at have strakt sig over en længere Aarrække (1584 studerede
han i Rostock, 1586-87 i Wittenberg, 1589 i Padua og 1590 i
Siena), tog han 1593 Tjeneste som Hofjunker og erholdt 1595 Giske
Len i Norge. Samtidig fæstede han Ejerinden af Næs, Christence
Corfitsdatter Viffert, der efter et kun 3aarigt Ægteskab sad Enke
efter Henrik Bille til Mogenstrup, og alt lovede saaledes en til 
hans Fødsel og Rigdom svarende anselig Fremtid, især da han
synes at have haft stor Indflydelse hos den unge Konge; men det
tog en brat Ende med de gode Udsigter. I Foraaret 1599 fik F.
R. Lundenæs i Forlening og erholdt saaledes et, sikkert kjærkomment, 
Paaskud til at trække sig tilbage fra Hoftjenesten, thi kort
efter maatte en af Dronningens Jomfruer, Rigborg Brockenhuus
(III, 118), flygte fra Hove og skjule sin Skam hos en Slægtning
paa Fyn, hos hvem hun 24. Juli fødte en Søn, til hvilken F. R.
udlagdes som Barnefader. Paa en delvis Oprejsning ved Ægteskab
var der, allerede af Hensyn til F. R.s Trolovelse med en anden, ikke
at tænke, og ligesom Rigborgs Fader, Laurids Brockenhuus, krævede
uforsonlig Straf over begge Synderne for den ham og hans Slægt
overgaaede Krænkelse, saaledes krævede ogsaa Kongen Lovens
strængeste Straf over den, der havde lokket en Jomfru i Kongens
Gaard. Der udgik skrap Befaling til at gribe F. R., der havde
forladt sit Len, død eller levende. Det lykkedes dog F. R. at
undvige til Hamborg, men her fra blev han i Avg. hentet hjem
under Bevogtning, og allerede i Okt. 1599 faldt Dommen over begge.
Hun dømtes til livsvarig Indespærring, han til at miste Æren og
sine 2 Fingre, hvilken sidste Straf dog formildedes til, at han skulde
begive sig til Ungarn for at kæmpe mod Tyrkerne. Dette gjorde
han ogsaa og med saa megen Udmærkelse, særlig ved Stuhlweissenburgs 
Erobring, at de kejserlige Oberster, under hvilke han tjente,
deraf 1601 toge Anledning til at gaa i Forbøn for ham hos Kong
Christian IV. Sikkert af Hensyn til Laurids Brockenhuus afslog
dog Kongen i meget skarpe Udtryk at benaade ham, og Aaret
efter, 18. Avg. 1602, omkom han i Mähren ved en ulykkelig
Hændelse, i det han vilde adskille 2 Duellanter. Han ligger begraven
i Teinkirken i Prag. -- Om den nævnte Søn se ndfr. under
Sønnesønnen Maximilian R.

Hist. Tidsskr. 4. R. IV,  502 ff.

<i>Thiset.</i>

</chapter><chapter name="Rosenkrantz, Frederik Christian, 1724-1802, Statsminister">

<b>Rosenkrantz, Frederik Christian,</b> 1724-1802, Statsminister,
Søn af nedennævnte Statsminister Iver R. (d. 1745), er født 19. Jan.
1724. 1741 blev han Kammerjunker, 1748 Kammerherre; det
paafølgende Aar ansattes han som Assessor i Højesteret og som
Envoyé extraordinaire ved det preussiske Hof, men forflyttedes
allerede 1751 til London. 1754 blev han Deputeret i Admiralitets- og
Generalkommissariats-Kollegiet. 1760 erholdt han Danebrogsordenen,
1763 Ordenen «de la fidelité». S. A. overtog han efter Carl v. 
Holsteins Død Embedet som Overkrigssekretær for Søetaten. 
1763-66 var han tillige Direktør for den nye Indretning af Vejene.
Ved Prinsesse Vilhelmine Carolines Formæling 1764 blev han
Gehejmeraad, næste Aar Præses for det almindelige Handelskompagni,
1766  tillige Overkrigssekretær for Landetaten. 25. Avg. s. A.
entledigedes han imidlertid fra sine Embeder ved Søetaten, men blev
1767 Gehejmeraad i Konseillet, hvilket varede indtil Dec. 1770, da
Struensee foranledigede Gehejmekonseillet ophævet. 1784 ved
Kronprins Frederiks Overtagelse af Regeringen ansattes R. paa ny som
Statsminister samt Præsident for Admiralitets- og Kommissariats-
Kollegiet; i dette Embede forblev han indtil Juni 1788, da han
endelig efter Ansøgning afskedigedes. 1769 var han bleven blaa
Ridder. Han døde 15. Maj  1802.

Ved Danneskjold-Samsøes Afskedigelse fra Marinens Overbestyrelse 
1746 var denne kommen i uheldige Hænder; som Overkrigssekretær 
fungerede C. v. Holstein, der var uden Energi, i Admiralitets- 
og Generalkommissariatet præsiderede den uduelige Rosenpalm,
og efter hans Død traadte andre og ikke dygtigere til. Ved
Holsteins Død blev det R., der fik det Hverv at bringe ny Luft i
Marinens Organisation. Dette lykkedes ham dog ingenlunde. Trods
megen Flid, en myndig Optræden og Tro paa sine egne Evner
var R. ikke den Mand, der under Datidens vanskelige Forhold
kunde gjennemføre gode Reformer. Hans Administration har mere
end nogen anden udmærket sig ved Mangel paa Fasthed; alene
Søetatens Overledelse, Admiralitets- og Kommissariats-Kollegierne,
undergik i Tidsrummet 1766-88 ikke færre end 4 Omkalfatringer.
Til Uheld for R. havde han i den afsatte Fr. Danneskjold en lige
saa sagkyndig som uvelvillig Kritiker af sin Administration, der
ganske vist frembød adskillige Angrebspunkter, navnlig hvad
Bygning af nye samt Vedligeholdelse af de gamle Orlogsskibe angik;
desuden klagedes der over, at R. forsømte Opmudringen i
Havnen, at han førte daarlig Økonomi ved Materialiers Anskaffelse,
og at han havde ladet Fæstningen Gluckstadt forfalde. R. paa sin
Side roste sig af at have paabegyndt Anlæg af Defensionsværker
paa Reden, af at han havde forbedret Værkerne ved Christiansø og
Frederiksværn, og af Oprettelsen af Søkortarkivet samt flere nye
Skoler dels for Underofficerer, dels for det faste Mandskabs Børn.
Striden mellem de 2 Mænd udviklede sig til sidst dertil, at
Danneskjold 1766 til Kongen indgav et formeligt Anklageskrift mod R.
Efter at forskjellige Indlæg vare fremkomne fra begge Sider, og 
Christian VII desuden havde forhørt sig hos adskillige sagkyndige,
endte det med, at han gav Danneskjold Ret, hvorefter R. trak sig
tilbage for denne. Uheldigvis blev dette Personskifte af alt for kort
Varighed; kun et Aars Tid forblev Danneskjold i Embedet som
Overkrigssekretær og «Surintendant de marine», saa styrtedes han
atter, og Marineforvaltningen kom paa ny i daarlige Hænder;
samtidig fik R. som Medlem af Konseillet igjen Indflydelse, og denne
steg yderligere, da han endelig 1784 for anden Gang blev
Søetatens øverste Leder.

I sit Forhold over for den fortjenstfulde og ædle Fabrikmester
Henrik Gerner (V, 614) bærer R. et stort og tungt Ansvar. Gerner,
der, takket være hans alsidige Begavelse, 1774 var bleven Præsident
i det kongl. Landhusholdningsselskab, forfægtede her med Begejstring 
sine Fremskridtsidéer for Bondestandens Ophjælpning; han
kom derved i et stærkt Modsætningsforhold til R., der som
Godsejer var stokkonservativ. Herefter blev Gerner en Skive for R.s
Forfølgelse, dels direkte, dels udført gjennem Ministerens villige
Redskab Underfabrikmester E. V. Stibolt. At disse Fortrædigelser
forbitrede Gerners sidste Leveaar, er sikkert; ikke usandsynligt er
det endogsaa, at de have været medvirkende til hans tidlige Død
(1787). Ved hans Ligbegængelse, der fandt Sted under megen
Deltagelse fra Befolkningens Side, demonstrerede Ove Malling, Tyge
Rothe o. a. mod R. og hans alt for konservative Kolleger. R.s
sidste Embedsaar ere blevne karakteristiske ved hans Forsøg paa
at styrte A. P. Bernstorff. Sammen med Schack-Rathlou og den
russiske Gesandt Baron Krüdener, der i denne Sag handlede efter
Cathrine II' s Ordre, søgte han at fortrænge ham af Frederik VI's
Gunst, men forgjæves. Han faldt selv ved sin krasse Modstand
mod Bondesagen. I «Tilskueren» 1888 findes trykt den af R. mod
Landboreformerne indgivne Memorial, der gav Anledning til hans
Fald, og som ganske vist ikke vidner om Fremsyn eller nogen skarp
Dømmekraft.

R. blev 1748 gift med Dorothea Reedtz (f. 1731 d. i April 1801),
Datter af Kammerherre Tønne R. til Barritskov. R., der ejede
Stamhuset Rosenholm, Rygaard og Egholm, var en meget slet
Økonom og som Følge deraf i stadig Pengeforlegenhed.

Birch, Geheimeraader S. 21. 
Tilskueren 1888, S. 483. 
Hist. Tidsskr. 5. R. II. 
(Lütken,) Efterretn. om d. danske Søe-Etat fra forrige Tider (1790).

<i>C. With.</i>
</chapter>
<chapter name="Rosenkrantz, Gotskalk Eriksen, --1544, Christian II's Kansler og Kejser Carl V's Raad">

<b>Rosenkrantz, Gotskalk Eriksen,</b> --1544, Christian II's
Kansler og Kejser Carl V's Raad, hørte til den saakaldte
slesvigske Linje, der skriver sig fra Kogsbøl i Emmerlev Sogn i Højer
Herred. Mester G.s Fødselsaar er ukjendt, men maa formodentlig 
falde mellem 1480 og 1490; 1505 synes han at være indskrevet
ved Rostocks Universitet, 1513 ved Kølns. 1513 nævnes han som
Magister og kongl. Sekretær; 1514 forlenedes han med St. Peders
Kirke i Højer, som da regnedes til Ribe Stift. Han synes at
have sluttet sig til Sigbrits Parti; han var med Kongen i
Stockholm under Blodbadet (1520) og efterlodes der som Kansler i den
Regering, Kongen ved sin Tilbagerejse havde efterladt sig med
Ærkebiskop Gustav Trolle i Spidsen. Efter Stockholms Overgivelse 
til Gustav Vasa 16. Juni 1523, paa en Tid, da Christian II
allerede var landflygtig, begav M. G. sig til Søren Norby paa
Gulland. Her fra begav M. G., der stadig bevarede sin katholske Tro,
sig 1524 paa en Pilegrimsrejse til Apostelen Jacobs Grav i
Compo-stella i Spanien. Paa Udvejen havde han en Sammenkomst med
Kongen i Lier og medtog forskjellige diplomatiske Hverv til
Kongens Afsendinger ved Kejserhoffet. Da M. G. kom tilbage fra
Spanien til Nederlandene, var Christian II's gamle, tro Kansler 
Claus Pedersen død, og M. G. blev nu Kongens Kansler. Da efter
Dronning Elisabeths Død 1526 den nederlandske Regering af Frygt
for Kongens og flere af hans Medfølgeres lutherske Sindelag tog
Børnene fra ham, ansattes M. G. som paalidelig Katholik ved
Børnenes Hofstat i Mecheln, og dette vedvarede lige til Prins
Hans' Død 1532. Det blev ham dog forbudt at læse med
Børnene, og hans Ophold i Mecheln afbrødes ofte af Rejser i
Kongens Tjeneste. Hans Hverv, at foredrage Kongens Sager for Hoffet,
var ikke let, da Regentinden, Dronningens Faster Margrethe,
nærede stor Mistillid eller ligefremt Fjendskab til Kongen. Man har
fra disse Aar en Mængde Skrivelser fra M. G. til Kongen, der
vidne om hans store Troskab mod denne, hans retsindige Karakter 
og ofte store Frimodighed over for Kongen. I Aaret 1527 sendtes 
han til Skotland for at fremskynde et Tog til Norge, som
M. G. personlig skulde staa i Spidsen for, og som skulde gjælde
Bergen. Ved Hoffet i Edinburgh udrettede M. G. dog trods al
sin Veltalenhed intet, saa at det kun lykkedes ham at faa et Par
enkelte Kaperskibe udrustet. I den følgende Tid var G. E.
uafbrudt i Virksomhed, men den nederlandske Regerings Uvilje og
Kongens Pengemangel hindrede alle Foretagender. Først da i 
Aaret 1529 Fredsunderhandlinger aabnedes i Cambrai mellem Kejseren 
og Frankrig, begyndte Udsigterne at blive noget lysere. M. G.
var tilstede under Fredsunderhandlingerne, og da det stedse blev
tydeligere for dem af Kongens Mænd, der endnu holdt ved
Katholicismen, at det ikke var muligt at vente Hjælp fra den
kejserlige Regering, før Kong Christian selv brød med Lutherdommen,
saa virkede M. G. tillige med de fordrevne Ærkebiskopper
Gustav Trolle og Johan Weze ivrig i denne Retning. Da Christian II 
endelig havde foretaget dette Skridt, underhandlede M. G.
i den følgende Tid med Kejseren selv og den nye Regentinde i
Nederlandene, Dronning Elisabeths Søster Enkedronning Marie af
Ungarn. Da Kongen derpaa i Okt. 1531 endelig fik et Tog i Stand 
til Norge, opløstes Hoffet i Lier. M. G. efterlodes derimod
hos Prins Hans i Brüssel og deltog i hans Undervisning; han læste
saaledes med ham Erasmus fra Rotterdams Skrifter. Da Kejseren
derpaa tog Prinsen med sig til Regensburg, fulgte M. G. med og
virkede stadig for Kongens Sag. Imidlertid døde den unge Prins
i Regensburg 11. Avg. 1532, samme Dag, som hans Fader blev
indesluttet paa Sønderborg. Alt Haab syntes nu ude.

M. G. traadte derpaa i Kejserens Tjeneste og blev hans Raad.
Dermed begyndte et nyt og betydningsfuldt Afsnit i hans Liv; han
brugtes overordentlig meget til Sendelser, især i alle Anliggender,
der angik de nordiske Forhold. Han virkede i den Retning
sammen med en Kreds af betydelige Mænd, navnlig Dronning Maries
Kansler Nicolaus Olahus, senere Ungarns Primas og kejserlig
Statholder her, en ivrig Humanist og Ven af Erasmus fra Rotterdam,
den fine Diplomat og Humanist Corneille Double de Schepper
(Scepperus), der en Tid lang havde været Christian II's
«Vicekansler», og den fordrevne lundske Ærkebiskop Johan Weze. Med
alle disse Mænd stod M. G. i fortrolig Brevvexling. De paa deres
Side satte stor Pris paa «vor Ven G.» (Godscalcus noster), «der
Sassenkerl», som de kaldte ham som Slesviger, skjønt han var en
fuldstændig dansk Sønderjyde.

En umaadelig Mængde Rejser maatte M. G. i de følgende
Aar gjøre i Kejserens Tjeneste. 1532 fulgte han Kejseren til
Italien og Spanien; thi Kejseren synes at have sat meget stor Pris
paa ham. 1533 sendtes han af Kejseren til Bajern i Anledning af
Forhandlingerne om Kong Ferdinands Valg til romersk Konge. I
Foraaret 1534 sendtes han til Irland for at søge at fremkalde en
Opstand mod Henrik VIII og derpaa til Skotland i Anledning 
af et paatænkt Ægteskab mellem Jacob V og en af Christian II's
Døtre. Da Grevefejden imidlertid udbrød, traadte han i Forbindelse 
med Grev Christoffer af Oldenborg og søgte ved hans Hjælp
at faa sine gejstlige Len i Sønderjylland tilbage. Da Christian II's
Datter Dorothea derpaa i Aaret 1535 ægtede Pfalzgrev Frederik,
og Kejseren søgte at virke for deres Planer om at komme i
Besiddelse af de nordiske Troner, sendtes Schepper og M. G. paa
vigtige Sendelser til Lüneburg, Lybek, forskjellige tyske Fyrster
og til Hamborg for at virke for deres Sag, uden dog ved
Underhandlinger med Christian III's Raader at kunne opnaa andet end
et fuldstændigt Brud. Dette bidrog til, at Kejseren forberedte
Udrustningen af en stor Flaade i Nederlandene for at undsætte
det belejrede Kjøbenhavn. Schepper og M. G. skulde følge med
som kejserlige Kommissærer; men inden Flaaden var afsejlet, faldt
Kjøbenhavn (Juli 1536).

Ogsaa i de følgende Aar var M. G. i uafbrudt Virksomhed,
snart hist, snart her, og deltog i de forskjellige Forhandlinger
mellem Kejseren og danske Udsendinger, som fandt Sted under
Christian III's Fejdetilstand med Kejseren lige til Freden i Speier. 
1536 havde Kejseren udvirket, at M. G. fik et Kanonikat i Mainz, og
her er han første Gang indskrevet med Navnet «Gotschalcus Ericus
a Rosenkrantz». I Aaret 1544 deltog han i Fredsmødet i Crespy
mellem Kejseren og Frands I, men paa Tilbagevejen til Nederlandene 
døde han i Valenciennes 28. Sept. 1544. Han havde i mange
Aar været svagelig, men faldt saa at sige paa sin Post efter
uafbrudt med Troskab og Dygtighed at have virket for den Sag,
hvortil han havde helliget sit Liv, Christian II's og hans Slægts Tarv.
Han var ubetinget en af de hæderligste og betydeligste af de
Mænd, der fulgte Christian II i Udlændigheden, og havde ogsaa
skaffet sig mange Venner, og det ikke af de mindst betydelige.

Personalhist. Tidsskr. 2. R. VI.

<i>A. Heise.</i>

</chapter><chapter name="Rosenkrantz, Gottlob Emil Georg Frederik Baron, 1803-84, Stiftamtmand">

<b>Rosenkrantz, Gottlob Emil Georg Frederik</b> Baron, 1803-84,
Stiftamtmand, var en Søn af Kapitajn Jørgen Baron R. (f. 26. Febr.
1774 d. 15. Dec. 1831) og Frederikke f. v. Marqvard (f. 27. Maj 1781
d. 9. Febr. 1849). Han fødtes 19. Maj 1803 i Ziegenhain i Hessen,
blev 1822 Student fra Herlufsholm, 1827 juridisk Kandidat, 1829
Avskultant i Rentekammeret og 1833 tillige Kapitajn i Kongens
Livkorps. 1835-36 foretog han en Udenlandsrejse til Tyskland og
Frankrig og var derefter i de 2 følgende Aar, dog uden at opgive 

sin Stilling i Rentekammeret, ansat hos Stiftamtmanden over
Laaland-Falsters Stift, blev i de følgende Aar gjentagne Gange
konstitueret dels som Stiftamtmand over Aarhus Stift, dels som
Amtmand over Ringkjøbing Amt, indtil han 1843 udnævntes til
Amtmand over Thisted Amt. I de 23 Aar, i hvilke han beklædte dette
Embede, fik han rig Anvendelse for den praktiske Indsigt i
Landbrugsforholdene, som han tidligere havde erhvervet sig ved sin
Bestyrelse af store Familiegodser paa Laaland. Særlig fortjent gjorde
han sig af Bivejenes Forbedring, af Redningsvæsenets Udvikling og
af Vandvæsenets Regulering i Amtet, og han modtog da ogsaa i
Tidens Løb mange talende Vidnesbyrd om, i hvor høj Grad
Amtets Beboere paaskjønnede hans Virksomhed, ikke mindst da han
i Aaret 1866 overtog Embedet som Stiftamtmand over Viborg Stift
og Amtmand i Viborg Amt, som han derefter -- ligeledes med
anerkjendt Dygtighed -- beklædte, indtil han 1879 efter eget Ønske
afskedigedes fra Statens Tjeneste og samtidig udnævntes til
Ge-hejmekonferensraad. 1828 var han bleven Kammerjunker, 1840
Hofjægermester, 1845 Kammerherre, 1868 Kommandør af Danebrog og
fik 1875 Storkorset af samme Orden. Hverken som Medlem af
den jyske Stænderforsamling 1842-46 eller som Medlem af
Rigsraadets Landsting 1864-66 spillede han nogen fremtrædende Rolle.
Han var Ejer af Hovedgaardene Sophiendal og Liselund og døde
9. Sept. 1884 paa førstnævnte Ejendom, 1. Sept. 1843 ægtede han
Elisabeth Louise Baronesse Rosenkrantz (f. 8. Juni 1821), en Datter
af hans Farbroder Holger Baron R. til Tustrup og Sophie
Benedicte f. Bülow.

Mindeblade om G. E. G. F. Baron R. (1885).

<i>G. Kringelbach.</i>

</chapter><chapter name="Rosenkrantz, Gunde, 1604-75, til Vindinge, Allerup og
Boserup, Rigsraad">

<b>Rosenkrantz, Gunde,</b> 1604-75, til Vindinge, Allerup og
Boserup, Rigsraad, Søn af ndfr. nævnte Rigsraad Holger R. (d. 1642), er
født paa Rosenholm 2. Dec. 1604. 1616 rejste han for første Gang
udenlands og studerede ved Universiteterne i Giessen og Strassburg,
tillige paa det astronomiske Observatorium i Lich; han kom hjem 1619,
men drog atter ud Aaret efter, først til Helmstedt, senere til Leiden,
hvor han immatrikuleredes 1621 og boede hos Historikeren Meursius, 
men efter sit eget Udsagn fra 2 Aar senere forsømte sine
Studier paa Grund af slet Kammeratskab. 1624-25 var han hjemme
i Danmark, men fulgte saa 1627-28 Rigsraaden Christian Thomesen
Sehested og Jørgen Brahe paa deres Sendelse til Frankrig og
England. I April 1628 blev han Sekretær i danske Kancelli og 
derefter fra Marts 1630 til Avg. 1631 Kammerjunker hos Hertug Ulrik,
hvem han ledsagede paa hans Rejse til Tyskland. 1632 satte han Bo
ved Ægteskabet med sin Slægtning Pernille Rosenkrantz, Datter af
Jacob R. til Arreskov og Pernille Gyldenstjerne, og blev 1636
Landsdommer i Skaane og som saadan forlenet med Heinekirke og Froste
Herred. Tillige fik han et Kanonikat ved Lunde Domkapitel, var ofte
befuldmægtiget for den Skaanske Adel paa Stændermøder og valgtes
1638 til skaansk Landkommissær, paa hvilken Stilling han trods
nogen Ulyst modtog Bekræftelse 1646. Fra 1648 blev han knyttet
nærmere til Jylland, i det han opgav sine Stillinger øst for Sundet
og fik Kalø Len; 1650 var han Fuldmægtig for den jyske Adel.
Allerede 1648 havde han ogsaa faaet talrige Stemmer fra denne
ved dens Indstilling til Rigsraadsmedlemmer, og i Juni 1653 blev
han optaget i Raadet. Da Krigen nærmede sig 1657, hvervede
han et Regiment Fodfolk under hans Søn Jørgen som Oberst. Ved
Carl Gustavs Besættelse af Odense i Jan. 1658 befandt han sig der
og blev tagen til Fange; han skal da have holdt «en skjøn og
bevægelig Oration», der bragte Taarer i Øjnene paa danske og
svenske, og Svenskekongen besvarede den med at give ham hans
Kaarde tilbage. Under Kjøbenhavns Belejring var han tilstede i
Hovedstaden; forskjellige Hverv bleve ham overdragne, og i
Stormnatten 11. Febr. 1659 færdedes han modig paa Voldene; han 
havde den Sorg ved denne Lejlighed at miste sin Søn Holger.

Betydeligt Godsomraade havde han samlet sig. Skafføgaard
i Jylland havde han arvet efter Faderen; Vindinge (nu Fuirendal)
og Valbygaard (nu Juellinge) i Sjælland havde han kjøbt
henholdsvis 1645 og 1653; i Skaane ejede han Allerup og Boserup.
Forskjellige Træk gjøre Indtrykket af, at han har været en ret
haardhændet Mand, der ikke saa nøje paa Midlerne. Et Mageskifte med
Lunde Domkapitel viser ham ikke fra den lyseste Side, og baade
i Froste og Kalø Len synes han at være optraadt med stor
Strænghed mod Bønderne. Til Holmen var han Leverandør i
Ulfeldts Tid.

Men ved Siden af alt dette havde G. R. været stærkt optaget
af Studier i theologisk, klassisk og historisk Litteratur og af et
omfattende eget Forfatterskab. Som han livlig havde interesseret sig
for sin Faders theologiske Virksomhed, saaledes var ogsaa en Del
af hans Skrifter af religiøst Indhold, dog ikke dogmatisk, men
bibelforklarende og opbyggeligt. Tonen heri gjenfindes i en Række
andre Bøger; ogsaa i dem var Lærdom forenet med moralske og 
religiøse Formaninger, men deres Æmner vare patriotiske og politiske.
Krigen 1643-45 gav ham saaledes Anledning til 4 Skrifter, det ene
et Opraab til Udlandet om Sveriges Troløshed, det andet en
Lovprisning af Christian IV efter hans Sejre til Søs 1644, det tredje
og fjerde en Forherligelse af Freden 1645. Den Stemning, der
havde hvilet over de sidste Piecer, var dog atter svunden 12 Aar
senere. I Vinteren 1657 var G. R. en af de ivrigste til at ophidse
til den letsindige Krig med Sverige; han udsendte anonymt
samtidig med det afgjørende Stændermøde i Odense i Febr. «En
Patriots trohjærtige Erindring til sit Fædrenelands tro Indbyggere; 
hvori han tog Ordet for Krigserklæringen og Nødvendigheden af
at bringe Ofre. Snart kom dog Ulykkerne; hans «skjønne og
bevægelige Oration» i Odense knap et Aar efter bragte ingen
Lindring; han saa Elendigheden om sig og skrev i Maj 1658 fra
Middelfart et Brev til Rigsraadet, hvori han anraabte det om at
fremme Forhandlingerne med Sverige for at redde Landet. Den
ny Krig kaldte ham dog atter frem for at opflamme mod Fjenden; 
1659 udgav han paa Latin og Tysk et større Skrift om Danmarks
Ret og Sveriges Troløshed foruden et mindre, og 1660 forfattede
han paa selve Regeringens Befaling et helt vidtløftigt Værk af
lignende Indhold. Alle disse Indlæg aandede varm Fædrelandskjærlighed 
og et indgroet Had til Fjenden, men skæmmedes ved lange,
trættende Citater og deklamatorisk Hang.

Det var imidlertid ikke alene Forholdet til Udlandet, som i
disse Ulykkernes Aar havde bragt G. R. til at benytte sin Pen.
Med sin nedarvede Skrivelyst, med sin ikke ringe Kjendskab til
Statsforhold ude og hjemme, med hele sin Følelse af den herskende,
baade politiske, militære og økonomiske Nødstilstand havde han
affattet, om end ikke offentliggjort, Opsatser, der skildrede
Manglerne og paapegede de ønskelige Reformer. Den ene af disse
Opsatser er fra Slutningen af 1658 og Begyndelsen af 1659. Hvad
den væsentligst angriber, er den skadelige Indflydelse, der er
tilfalden unge og fremmede Raadgivere hos Kongen; herved trues
Landets Forfatning, Overgreb begaas mod Adel og Bønder, og
Forvaltningen opløses; tillige hersker der for stor Ødselhed ved Hoffet,
og Hærvæsenet er i den sletteste Orden. Som Middel til at komme
ud herover foreslaar han Besparelser, Omordning af Rostjenesten
og af Udskrivningen, hvervede Tropper til Garnisonstjeneste og for
Krigstilfælde, men navnlig Oprettelsen af Regeringskollegier efter
svensk Mønster, dog med Bevarelse af Rigsraadets Myndighed. 
Den anden Betænkning er fra Foraaret 1660. Den er noget mindre
skarp i sin Kritik, den angriber ikke saa meget de fremmede, som
den paaviser Nødvendigheden af at opdrage Adelen til Dygtighed
ved Benyttelse af den; til Gjengjæld tager den mere positivt Sigte
paa vigtige Spørgsmaal: Oprettelsen af en staaende hvervet Hær,
Forbedringen af Kronens Indtægter, Afbetalingen af Statsgjælden og
Uddannelsen af en højere Embedsstand. Nogle af de herhen
hørende Betragtninger ere vel temmelig theoretiske, men flere af
Forslagene med Hensyn til Lens- og Skattevæsen og særlig angaaende
Lettelser for Bondestanden ved Indskrænkninger i Hoveriet og
Afskaffelsen af Vornedskabet paa Krongodserne vidnede om klart Blik.
I det hele ere disse Indlæg et Vidnesbyrd om de bedste Sider hos
G. R.; de bæres af en Frimodighed og et politisk Initiativ, som
fandtes saa sjælden hos hans Standsfæller, og det formindsker ikke
hans Ære, at Rigsraadet ikke dristede sig til at gjøre hans Ideer
til sine.

Men under alt dette var G. R. blevet en økonomisk ødelagt
Mand. Det synes, som om han har forspekuleret sig ved sine Godskjøb 
uden at have tilstrækkelige egne Midler. Allerede før Krigen
vare hans Pengeforhold i Uorden; han kunde ikke betale sine
Renter, og Vindinge bortforpagtede han 1657. Værre blev det ved
Ødelæggelser paa hans Godser og Len i de følgende Aar, og
Ombytningen af Kalø Len i Maj 1660 med Skanderborg var ikke til
hans Fordel paa Grund af det derværende Krongodses slette
Tilstand. Ved Siden deraf var der gjort Antegnelser ved hans
Regnskaber, men han havde dog tillige en Fordring paa Kronen paa
over 6000 Rdl. I Nov. søgte han nu om, at der mod denne
Fordrings Afstaaelse maatte tilstaas ham en Forbedring af hans
Lens-vilkaar. Herefter synes der at være truffet den Ordning, at han
skulde opgive sit Len, men at der til Vederlag herfor og for de
6000 Rdl. skulde gives ham en aarlig Pension paa 6000 Rdl. I
April 1661 afstod han ogsaa Lenet. Men kort efter, i Juni,
ændredes Aftalerne derhen, at der blev udlagt ham Krongods i Kalø
for 20000 Rdl., og hans Pension nedsattes til 1000 Rdl. Dog synes
han endnu at have haft andre Fordringer paa Kronen, og de 1000
Rdl. bleve i flere Aar ikke udbetalte ham.

Sin Rigsraadsstilling havde han beholdt efter Statsforandringen
og var bleven Medlem af Højesteret, men Sæde i de andre
Kollegier havde han ikke opnaaet. Imidlertid stormede hans private
Kreditorer ind paa ham. Da bestemte han sig til Opbud i 1662. 
Trods en Indsigelse fra Generalprokurøren Peder Scavenius i
Anledning af de før omtalte Regnskabsantegnelser kom det i Orden;
men han stod uden Midler, tilmed truet med en Række Processer
fra hans Kreditorer. Atter og atter søgte han Regeringen om at faa
sin Pension og sin Fordring betalt og tilmed en kongelig Ladegaard
anvist til Ophold; men hurtig viste det sig, at han ingen Venner
havde. Det tør ikke afvises, at politiske Bevæggrunde her have
gjort sig gjældende. Næppe havde Kongens ikke-danske
Raadgivere glemt ham hans Angreb paa dem, og han hørte tilmed til
dem, som man ved Hoffet, efter Udtryk i en lille Piece om ham,
sigtede for «Paalurelse til forrige Tiders fordærvelige Væsens
Restitution». Han var jo ogsaa en Mand, hvis hele økonomiske
Forhold gav mange Blottelser, og det forværrede kun hans Stilling, at
han i Vinteren 1664, maaske dog af helt uskyldige Grunde, aflagde
Hertugen af Gottorp et Besøg. Da han ud paa Sommeren søgte
et Stipendium hos Kongen for en af sine Sønner, fik han det Svar,
at han kunde henvende sig til Hertugen derom. Han følte sin
Stilling fortvivlet, tilmed da en Højesteretssamling stod for Døren
med talrige Processer. Da slog det Hovedet paa Sømmet for ham,
at han af sin Svoger Rentemester Mogens Friis fik at vide, at
Kongen fordrede hans Afsked som Medlem af Højesteret paa Grund
af hans Stilling som Fallent, og at han derfor burde søge denne.
Følgen blev, at han henvendte sig til den svenske Resident i
Kjøbenhavn og meddelte ham, at han vilde flygte til Sverige og søge
Carl XI's Protektion, med den ydmygende Tilføjelse, at han
haabede paa Kongens Ædelmod trods det, han for at tjene sin Konge
havde syndet mod den svenske Nation. Hurtig gjorde han Alvor
af sin Beslutning, lod sin Hustru og Døtre rejse i Forvejen og tog
den næste Dag, i den sidste Uge af Juli, paa en Baad til
Helsingborg. Han gjensaa ikke mere Danmark. Ved et Brev til
Rigsraaderne søgte han om Afsked.

Men kun sørgelig blev hans Skæbne. Vel opgav den danske
Regering en fattet Beslutning om at stævne ham for Højesteret,
men de Forsvarsskrifter, han udarbejdede, gjorde intet Indtryk, og
medens han flakkede om i Sverige, fattig og forladt og tiggende om
Hjælp hos svenske Ministre i den mest krybende Tone, gjorde den
svenske Regering ikke noget for ham. Umiddelbart før Frederik
III's Død anmodede han Kongen om Tilladelse til at vende hjem;
han fik til Svar: jeg kjender ikke den Karl. Saa søgte han --
den tidligere danske Rigsraad og Danmarks Forkæmper -- 1670 
formelt om at maatte blive svensk Undersaat med de Ord, at han
«ingen højere Ambition havde end at leve og dø saa god en
svensk Patriot, som jeg nu i 66 Aar har levet en dansk Patriot».
Intet Svar kom. Atter vendte han sig til Danmark, men fik det
Bud fra Christian V, at han ikke havde bedet ham drage bort og
ej heller vilde bede ham komme igjen. Paa ny søgte han svensk
Tjeneste; atter forgjæves. Saa døde han i Helsingborg 1675.

Maanedsskr. Orion II, 54 ff. 
C. Bruun, G. R. (1885). 
Hist. Tidsskr. 5. R. V, 623 ff. 
A. D. Jørgensen, Peter Schumacher Griffenfeld I, 151 ff.

<i>J. A. Fridericia.</i>

</chapter><chapter name="Rosenkrantz, Henrik Nielsen, --1537, til Bjørnholm">

<b>Rosenkrantz, Henrik Nielsen,</b> --1537, til Bjørnholm, var
Søn af ndfr. nævnte Niels Eriksen R. til Bjørnholm og Vallø (d. 1516)
og født noget før Aar 1500. I sin Ungdom foretog han store
Rejser og blev 1522 i Jerusalem slaaet til Ridder af den hellige Grav.
Skjern Hovedgaard var han efter sin Moders, Fru Birgitte Olufsdatter 
Thotts, Død (1528) i nogle Aar i Besiddelse af tillige med
de dertil liggende Pantelen, Middelsom og Sønderlyng Herreder.
Fra 1530 til sin Død var han Lensmand paa Gulland. Under
Reformationsrøret synes han at være gaaet temmelig skrapt frem mod
Kirker og Klostre i Visby. Han foretog store Udbedringer paa
Slottet, men paalagde ogsaa Indbyggerne haarde Afgifter hertil. I
den kongeløse Tid efter Frederik I's Død og under Grevefejden
sad han en Tid lang saa godt som uafhængig paa Gulland og
indtog en lignende Stilling som tidligere Ivar Axelsen Thott og
Søren Norby. Han var en heftig Fjende af Lybek og stod tidlig
i Forbindelse med Kong Gustav i Sverige og Hertug Albrecht af
Preussen og skaffede derigjennem sine Venner i Danmark gode
politiske Efterretninger. Han fejdede paa egen Haand med
Lybekkerne, men erklærede ikke at ville afstaa Gulland uden til en
af hele Riget valgt Konge. Derimod udrustede han Skibe til Hjælp
for Lybeks Fjender, saa at Gulland i flere Henseender blev et
vigtigt Punkt under Forberedelsen til Foretagenderne til Søs. Da
den Skaanske Adel i Begyndelsen af 1535 havde sluttet sig til
Hertug Christian (III), der tidligere var hyldet i Jylland, og da 
Hertug Christians Tropper stadig havde Fremgang, anerkjendte ogsaa 
H. R. ham som Konge og lod Indbyggerne paa Gulland i April 1535
sværge ham Hyldingsed. Paa Gulland holdtes Raadslagninger af
de svenske og danske Admiraler (Peder Skram), inden det store
Søtogt begyndte, hvortil ogsaa H. R. havde sendt Skibe, og som
endte med Sejer over Lybek. -- Ogsaa efter Grevefejden beholdt 
H. R. Gulland, men i Nov. 1537 styrtede han med Hesten ved
Visby og døde som Følge af Faldet 5. Dec., o. 40 Aar gammel.
H. R. havde i flere Aar været trolovet med Jomfru Margrethe
Henriksdatter Gyldenstjerne, Søster til de bekjendte Stormænd
Biskop Knud G. i Odense og Hr. Mogens G. (VI, 378 og 386); men
17. Juli 1530 blev Trolovelsen ophævet efter lange og pinlige
Forhandlinger mellem de to mægtige Adelsslægter i Helligaandshuset
i Kjøbenhavn. Som Grund anførtes, at de som Næstsøskendebørn
vare for nær beslægtede. Det synes dog nærmest at have været
et Paaskud; faa Dage efter forlovedes H. R. med Anders Billes
Datter Clara. Heller ikke hende skulde han dog komme til at
ægte. Et senere, dog øjensynlig urigtigt Sagn, vilde vide, at han
netop var redet ud for at modtage sin Brud, da han styrtede med
Hesten, og man saa heri en Himlens Straf for Bruddet med hans
første trolovede.

Heise, Fam. Rosenkrantz's Hist. II,  260 ff.

<i>A. Heise.</i>

</chapter><chapter name="Rosenkrantz, Holger,</b> 1574-1642, til Rosenholm, Rigsraad, Theolog">

<b>Rosenkrantz, Holger,</b> 1574-1642, til Rosenholm, Rigsraad, 
Theolog, var Søn af ndfr. nævnte Jørgen R. (d. 1596). Han blev
født 14. Dec. 1574 paa Kalø og viste allerede i Barndommen «et
livligt og forbavsende Nemme », men svageligt Helbred voldte ham
hele Livet igjennem store Vanskeligheder. 1586-90 var han Elev
i Aarhus Latinskole, derpaa sendte Faderen ham til Tyskland.
Datidens Studier ved lutherske Universiteter prægedes af Melanchthons
Principlære med dens faste Skema for Videnskabernes Ordning og
Indhold. H. R. kom under sit Ophold først i Rostoek (til Sommeren 
1592), derpaa i Wittenberg (Efteraaret 1592 -- April 1595) til at
vandre hele Trinstigen op, fra Filosofiens Discipliner, der omfattede
Verdenserkjendelsen og den naturlige Gudserkjendelse, til
Theologiens videnskabelige Definitioner af Aabenbaringsbegreberne. Den
usvigelige Ledetraad ved denne encyklopædiske Kundskabsfylde var
den kristianiserede Aristoteles, og Lærlingerne indsugede et glødende
Had til ramistisk Filosofi og kalvinsk Theologi. Hans Privatlærer
var en ung Tysker, Dan. Cramer, der siden vandt et anset Navn
som Theolog; dog deltog H. R. ogsaa med Flid i Forelæsninger og
bivaanede baade sproglige, historiske, theologiske, ja selv
anatomiske Øvelser. Særligt Behag fandt han i Disputereøvelserne hos
de lutherske Ivrere Hunnius, Huber og Gesner i Wittenberg og
svælgede i Begejstring over «dette Liv, som Gud selv vidner om
jeg er født til». Mindre Interesse afvandt han Juraen, som Studierne 
afsluttedes med. H. R. forlod Tyskland som en orthodoxistisk
Zelot, baade hvad Filosofi og Theologi angik. Med Lethed
beherskede han et omfattende Kundskabsstof og havde ved private
og offentlige Taler samt Disputationer aflagt Vidnesbyrd derom; kun
hans adelige Byrd hindrede ham i akademisk Promotion. Baade
i Rostock og Wittenberg havde han været Gjenstand for smigrende
Opmærksomhed, og Professorerne rettede hædrende Dedikationer til
Sønnen af «den danske Prorex», «Universitetets Lys».

Efter Faderens Død trak Moderen, Dorthe Lange, sig tilbage
til Skafføgaard. H. R. overtog Rosenholm, og efter en kort
Tjeneste i Kancelliet (1597-98) fæstede han Bo paa sin Gaard, i det
han i Avg. 1598 ægtede Axel Brahes (II, 587) Datter Sophie, en
Broderdatter af den berømte Astronom, til hvem Holger var traadt
i nøje Venskabsforhold. Ægteskabet velsignedes med 6 Sønner og
7 Døtre, hvoraf dog 5 Børn døde i tidlig Alder. Med fornyet
Iver kastede han sig atter over sit kjære dogmatiske Studium.
Under dette Arbejde gjennemgik han en Krise (1599-1600), der
fik største Betydning for hele hans Liv. Ængstet ved den stedse
voxende Uenighed mellem de evangeliske Lærere, der dog fulgte
samme Sandhedskriterier, følte han Kristendommens personlige
Spørgsmaal til ham selv dukke op med en hidtil ukjendt Alvor, og først
gjennem bitre Tvivl og voldsomme Kampe vandt han ved Læsning
af Bibelen Fred i et bevidst Trosstade, der omformede den ivrige
Theoretiker og Polemiker til et fromt Vidne for Kristendommens
gjenfødende Kræfter. Han begyndte nu et ivrigt og grundigt
Bibelstudium, fordybede sig i Skriften i Originalsprogene og i det
tilsidesatte exegetiske og isagogiske Studium og førtes mere og mere
til Erkjendelsen af, at Theologerne overskyggede det apostolske
Vidnesbyrd ved stridssvangre Definitioner, opbyggede paa den
Erkjendelse, Filosofien bød paa, og at den anerkjendte Brug af den
naturlige Erkjendelse i den kristne Lærefremstilling (usus organicus)
dækkede over, at der kræves en bevidst, gjenfødt kristelig Aand
for at fremstille Læren, thi den er Indbegrebet af «Fromhedens
frelsende Hemmeligheder». Ud fra disse Skrifterfaringer begyndte
han et nyt dogmatisk Studium, som fyldte hele hans Liv og gav
Anledning til en Mængde latinske Afhandlinger, der dog aldrig
bleve trykte.

Stærkt optaget af Klagerne over det sædelige Livs Forfald
paatrykte H. R. Livet paa Rosenholm et inderligt Fromhedspræg.
Tillige vaktes, eftersom "Børnene voxede til, mere og mere hans 
Interesse for Opdragergjerningen, og en Række fremmede Børn
optoges i Aarenes Løb i hans Hus (bekjendtest er den senere Kansler
Christian Thomesen Sehested). Herved kom han naturlig i Forhold
til de Skolereformplaner, der vare oppe i Tiden, især i Tyskland
(omfattende Brug af Modersmaal og Anskuelsesundervisning for de
smaa Børn, praktisk Forbedring af Undervisningen i de antike Sprog,
Udvidelse af Stoffet med Hebraisk og Mathematik for de ældre).
De unge Studenter, han optog i sit Hjem, delvis som Lærere for
Børnene, søgte han at gjøre til virksomme Talsmænd for hans
Tanker, baade de religiøse og pædagogiske, ligesom han sørgede
for deres videre Uddannelse ved Udenlandsrejser.

Ved sin ejendommelige Personlighed, sine Studier, sin
Opdragervirksomhed, sin udstrakte litterære Forbindelse med
Videnskabens Koryfæer i Ind- og Udlandet blev han efterhaanden et
enestaaende Fænomen her hjemme. Blandt de mange Dedikationer,
som lønnede hans Mæcenvirken, kan særlig mærkes den, som det
theologiske Fakultet i Giessen helligede ham 1609. Hans Ord
havde Vægt her hjemme; til ham henvendte man sig, da
Kalvinisterne beskyttedes i Slesvig af Johan Adolf, og det havde stor
Betydning, at han indtog en skjærmende Stilling til H. P. Resen,
da denne i sin Kamp mod den hemmelige Arminianisme nær havde
forløbet sig. Vigtig blev især den Indflydelse, han personlig kom
til at øve paa Jesper Brochmand og Caspar Bartholin. -- 1614 fik
han en Kannikepræbende i Aarhus.

1616 foretog H. R. en Rejse i Tyskland, besøgte den nye
Pædagogiks Mænd (Lubin, Helvicus, Ratke), men forhandlede ogsaa
med de fremragende lutherske Theologer om Nødvendigheden af
en Tilbagevenden til en enfoldig Bibeltheologi. Han opsøgte ogsaa
den ærværdige Joh. Arnd i Celle. Han havde med sig 2
theologiske Afhandlinger som Vejledning til, hvad han ønskede, en om
Skriftens Fortolkning, der fremhævede Nødvendigheden af Exegetens
personlige Trosstade og isagogiske Kundskab, en om «Guds Rige»
(som Indholdet af Aabenbaringens Historie og Midtpunktet i
Læren), hvori han, med Bevidsthed om selv at være «styret», udviklede
«Guds Styrelses» Art og Midler.

S. A. i Dec. blev han optaget i Rigsraadet og fik tillagt fra
1617-20 Dalum Len (1618-20 tillige Skinnerupgaard), fra 1618-28
Odensegaard (St. Hans Kloster). Hans Virksomhed blev saaledes
for en stor Del knyttet til Fyn, hvor han havde Venner og
tidligere Klienter baade i Bispen, Hans Mikkelsen, og i flere af Odenses
Præster og Lærere. Hans politiske Indflydelse og Interesse blev
sikkert aldrig stor. Han deltog i flere Ambassader, saaledes
Forhandlinger med Sverige, Generalstaterne og den gottorpske
Hertug; 1620 repræsenterede han Kongen ved Gustaf Adolfs Bryllup. 4
Gange var Rigens Segl ham paa kortere Tid betroet under
Kanslerens Fravær. Af Betydning blev derimod hans ihærdige Arbejde
for Skolen, Universitetet og Kirken. Han virkede ivrig for
Indførelsen af udvidede Stiftsskoler (Gymnasier), der muliggjorde en
fyldigere Forberedelse til Universitetet og befriede dette for en Del
af dets propædevtiske Byrder. Som «Director» for Odense Gymnasium 
(oprettet 1621) viste han baade stor Rundhaandethed for at
sikre dets Existens og Iver for at skaffe det gode Lærerkræfter.
Forfatterne til de nye Skolebøger, der bleve af største Betydning
for Undervisningen her hjemme, stode alle R. nær, og særlig ved
Casp. Bartholins Bøger mærkes hans personlige Medarbejde. Med
stor Iver omfattede H. R. ogsaa Tanken om Oprettelsen af et adeligt 
Akademi, der kunde overflødiggjøre eller i alt Fald forhale de
unges Udenlandsrejser og sikre dem en mere moderne, praktisk
Dannelse paa kristelig Grund. Beslutningen om Sorøs Oprettelse
toges ved et Rigsraadsmøde i Odense 1622, der for H. R. var
særlig højtideligt, da han samtidig holdt sin ældste Datters Bryllup
med Christian Thomesen Sehested og havde Kongen, den udvalgte
Prins og Raadet til Gjæster. Den «øverste Tilsynsmand», som
Raadet efter Fundatsen skulde udnævne, blev H. R., og som
«Director» sørgede han for Lærerkræfterne og skaffede saaledes Meursius
her til, der blev Akademiets Lys. Forgjæves søgte han at faa den
berømte Theolog Joh. Gerhard fra Jena til at modtage en
Kaldelse, derimod knyttede han Navne som Clüver, Lauremberg og
siden Ernst til den unge Stiftelse. Ved gjentagne Inspektioner
tilsaa han med Iver Skolens Ledelse, og selv sendte han sine yngre
Sønner der hen.

Ogsaa i Universitetskommisslonen af 1621, hvis Resultat blev
de saakaldte «Novellæ constitutiones», havde H. R. Sæde. Han
udarbejdede et Udkast til en fuldstændig Omordning af det
theologiske Studium, der klart belyste det hidtidiges svage Punkter 
og satte Bibelstudiet paa første Plads. Ved det dogmatiske Studium
vil han have Pagtstanken, set under den historiske Naadeførelses
Belysning, lagt til Grund. Maalet kunde dog ikke naas, men
Novellerne lagde ny Vægt paa Exegesen, forbød det gængse
Kontroversrytteri og fordrede Forelæsningerne fremmede, saa at den 
vanlige Tærsken Langhalm i Aarevis paa specielle Æmner forbødes.
Under Casp. Bartholins og siden Witzlebens Virksomhed spillede
H. R.s Tanker en fremtrædende Rolle ved vort Universitet.

Om Forslaget til den «almindelige Kirkedisciplin» kom fra
H. R., ses ikke, men det havde i ham en varm Støtte. Formaalet,
Oparbejdelse af det kristelige Husliv (til hvis Fremme
Sognepræsterne skulde have Menighedshjælpere), havde han allerede
virkeliggjort i sin egen Familie (1631 udgav han en Beskrivelse af de
daglige Andagter i hans Hus som et manende Opraab til hele Folket
under Titel «Hør danske Mand»). Som en Imødekommen mod den 
stærke Følelse af Tidens Alvor staar Vedtagelsen af de særlige
Bods- og Bededage med konstant Fredags-Bodsgudstjeneste (1626).
Forordningen herom synes konciperet af H. R., der, ivrig
opmuntret af Brochmand, satte al Kraft ind paa at fremme dem. Privat
viste han sine Standsfæller Vej med Hensyn til deres Pligter over
for Menighedens Ledere og Lærere, i det han oprettede et
Kirkebibliothek i Hornslet, udlagde Bøndergaarde baade til Sognekaldene,
som Erstatning for sin Tiendefrihed, og til Ansættelsen af en fast
Almueskolelærer; endelig stiftede han et Hospital i Hornslet.

Stærkt rystet ved de uhyggelige Forhold under Krigen, hvor
Riget syntes at gaa sin Undergang i Møde, og Romerkirken spændte
sine Garn ud over Jylland, ængstet ved den voxende Spænding
mellem Kongen og Raadet, Adelen og de andre Stænder, opfyldt
af Samvittighedsskrupler over at have svigtet sit religiøse Kald ved
at give sig i Statstjeneste og tilmed plaget af alvorlig Sygdom tog
H. R. nu, ivrig inciteret af Brochmand, den opsigtvækkende
Beslutning at nedlægge sit Embede. Allerede 1623, da han laa heftig
syg, søgte han at bevæge Kansleren til en Henvendelse til Kongen
derom, men Chr. Friis tilbageviste dette uhørte Skridt; 1627 gjentog
han Henvendelsen, men fik atter Afslag. Nu forlod han under
Raadsmødet i Odense i Okt. 1627 Byen og drog til Gøteborg med sit fra
Rosenholm og Odense reddede Gods. Gjennem Raadet, der dog
alvorlig fraraadede ham et saadant Skridt midt under Fædrelandets
store Fare, fik han endelig sin Ansøgning anbefalet til Christian IV,
der fortørnet svarede, at han ikke yderligere havde behov at søge
Afsked, «eftersom han den selv taget haver, den Tid Religionen,
vor Person og hans Fædreland stod i størst Fare». 1628 lejede
han sig ind hos Sognepræsten i Helsingborg, og som en ruineret
Mand maatte han til Familiens Underhold laane baade mod Pant 
og paa godt Navn og Rygte. Kreditorerne synes endog en Tid
at have villet sikre sig hans Person.

Fredslutningen ændrede dog hans ulykkelige ydre Forhold.
3. Okt. 1629 vendte Familien tilbage til Rosenholm, og med sin
sædvanlige Rundhaandethed imødekom H. R. igjen de store Krav,
som hans undergivne og fattige samt Kirker og Skoler stillede til
ham. Det ødelagte Gods bragtes paa Fode, og det berømte Bibliothek, 
som han med store Ofre havde samlet paa Rosenholm, bragtes
tilbage fra Boitzenburg, hvorhen det var ført af Fjenden. Rygtet
om dets formodede Undergang havde vakt Sorg selv i Tyskland.

Under hele H. R.s Raadstid vedbleve hans intime Forhold til
Videnskabens Repræsentanter og hans theologiske Korrespondance
med Ind- og Udlandets Koryfæer. Paa en Rejse til Holland 1622
knyttede han nye Forbindelser med berømte reformerte Videnskabsmænd 
som Meursius og Heinsius og siden ogsaa med J. G. Vossius
og P. Cunæus. Sine yngre Sønner og sine Protegeer sendte han
nu til Holland, England og Frankrig. Dedikationer til den højt
priste Mæcen vedvarede selvfølgelig, saa længe han var i Vælten.
Trods Embedsrejser og andre Pligter fik han Tid til at udarbejde
den ene theologiske Afhandling efter den anden, alle belysende
Kristendommens existentielle Liv. De sendtes i Afskrifter til gamle
og nye Venner og indbragte ham megen Smiger, men ogsaa
alvorlige Paamindelser om at gjøre offentlig Brug af sit utvivlsomme
Pund. Hertil var han dog ikke til at bevæge, skjønt Arbejdet paa
Fremstillingen af «Læretypen» aldrig lagdes hen. Imidlertid gjorde
Klienter ved Universitetet sig til Talsmænd for hans Tanker,
saaledes Ole Worm 1622 ved en Disputats, der var rettet og
gjennem-set af H. R. Vigtigere var det, at Casp. Bartholin ved hans
Paavirkning førtes over i Theologien og ganske gjorde sig til Talerør
for hans bibelske Pagtstheologi. Brochmands mærkelige 
Sakramentdisputatser, der ogsaa pløjede med hans Kalv, bleve reviderede 
af ham inden Trykningen. Disse i Forbindelse med Dedikationen af
Lægen M. Brelers Forsvarsskrift for Arnd foranledigede i Tyskland
Rygtet om, at H. R. var bleven Weigelianer og «Hoved for
Rosenkreutzere». I Wittenberg vakte det Uro, og fra Stettin skrev H.
R.s gamle Lærer Cramer et alvorligt Brev til ham, som han
besvarede i en hel Afhandling, der i den Grad forfærdede Cramer
ved sine «Nyheder» i Læren, at han glædede sig paa Kirkens
Vegne ved et Rygte om H. R.s Død i 1623.

Det sidste Afsnit af H. R.s Liv blev stormfuldt. I Slutningen 
af 1631 udgav en sønderjysk Præst, P. Vandal, der tidligere som
Student havde været i Huset hos H. R., en dansk Bog:
«Oeconomia Dei», der kortelig gjorde Rede for Naadeførelsen og «Guds
Husholdnings» Midler ved den subjektive Frelse. Bogen var helt
igjennem et Laan fra H. R.s Tanker, men fremstillet i meget
mangelfuld Form. Det theologiske Fakultet konfiskerede den, og
Rygtet gik, at H. R. ad denne Vej havde villet smugle
Vranglærdomme ind. En Forklaring fra H. R., der bebudede, at han
nu vilde lade sin Lærefremstilling trykke, førte til et Sammenstød
med Fakultetet; Kongen blev indblandet i Sagen, og hans gamle
Forbitrelse mod H. R. gav sig strax nyt Udtryk. Fra det Øjeblik
blev der stille om H. R., han betragtedes med Mistillid,
Korrespondenternes Tal svandt ind, Forfatterne ophørte at søge 
ham som Mæcen. De fleste af hans gamle Klienter vare døde, og de
tilbageblevne holdt sig som Brochmand klogelig tilbage. Naar Udlændinger
som Irenikeren John Dury (1634) henvendte sig til H. R., fik det
nu ingen Betydning. Udvortes vistes der ham vel ved Lejlighed
Ære, og «den latinske Rosenkrantz» fremvistes som en lærd
Mærkværdighed (1636 ved Leonora Christinas Bryllup; ved Indbydelsen
hertil rangerer han blandt Raaderne), men Forholdene maatte vise
ham, at Tiden var løbet fra ham.

Til de Afvigelser fra gængs Lære, som H. R.s Lærefremstilling
indeholdt, hørte ogsaa hans Opfattelse af Retfærdiggjørelsen, den
lutherske Kirkes Centraldogme. Ud fra Skriften og sin levende
Troserfaring -- og med Slapheden i det kristelige Liv for Øje --
betonede han Nødvendigheden af Helliggjørelseslivet ved en Lære
om Naaden i Christus, der fremstillede denne som den, der paa én
Gang er vor Forsoner og vort Forbillede. Gribes Frelseren i en
sand Tro, udgaar der fra ham paa én Gang en rensende Kraft og
en Forvisning orn Syndernes Forladelse, og vort Trosliv, bygget
paa den dobbelte Naade, regnes os i begge Henseender til
Retfærdighed. Kun saaledes fandt han Evangeliet fuldt forkyndt,
og med stadig voxende Alvor paatrængte Pligten sig ham til at
vidne herom for at aabenbare det saarbare Punkt, hvori Grunden
til Stagnationen af Menighedslivet efter hans Mening laa. Dette
Vidnesbyrd kom i 1636, da han i Fortalen til en Del Traktater af
Albrecht V af Brandenborg («Fürstenspiegel») fremsatte den
dobbelte Retfærdiggjørelseslære, et voveligt Skridt paa en Tid, hvor
Lærens Uforanderlighed ansaas for Folkets Palladium. Bogen var
trykt uden Censur og vakte strax Forbitrelse. Fakultetet gjorde 
gjennem Kansleren alvorlige Forestillinger hos ham, og
Generalsuperintendent Klotz indsendte til Kongen en Censur med de
voldsomste Angreb paa H. R. Denne sendtes atter til Fakultetet, der
over for Kongen bekræftede Fordømmelsens Rigtighed. Med stor
Møje fik H. R., der stadig paastod ikke blot at være i
Overensstemmelse med Skriften, men ogsaa med den sande lutherske Lære, Lov
til at svare Fakultetet i en «Konfession» («Veritas viæ vitæ æternæ»),
der fremstillede hele Christi Forligelsesgjerning. Baade Klotz,
Hofpræsten Vinstrup og Fakultetet udtalte skarpe Domme over den,
og Christian IV fordrede nu med heftige Trusler en øjeblikkelig
«Revokation af det ugudelige scriptum». Dette nægtede H. R.
bestemt; men først efter ivrigt Arbejde fra hans adelige Venner, især
Svigersønnen Christian Thomesen, tillod Kongen ham, mod
Forpligtelse til ikke at lade noget trykke udenlands, at svare Fakultetet.
I Begyndelsen af 1639 overrakte H. R. Kongen et stort Værk, sin
«Apologi», et baade exegetisk og dogmatisk set fremragende
Arbejde, men stærkt præget af Bitterhed, særlig over Brochmands
forandrede Optræden mod ham. Det var nemlig ham, som havde 
udarbejdet Fakultetets 2 Domme. Trods al Hemmeligholdelse bredte 
Rygterne om Striden sig endog til Tyskland, og Indlæggene cirkulerede
i Afskrifter. Situationen syntes at blive alvorlig for H. R., da
Brochmand ved Resens Død blev Sjællands Biskop, og Kansleren, hans
gode Ven Chr. Friis, døde. Blandt sidstnævntes Universitetspapirer
fandt Fakultetet nemlig et Brev fra H. R., hvoraf en løsreven Sætning
brugtes til at vise Kongen, at H. R. var en «Forhaaner af Christus».
Christian IV, der selv forgjæves havde søgt kompromitterende
private Skrivelser fra H. R., blev atter højst forbitret, og H. R. maatte
afgive en ny Erklæring. Den gamle Herremand blev formentlig kun
forskaanet for ydmygende Gjenkaldelser, ved at Christian Thomesen
blev Universitetskansler, hvorefter Professorernes Kjætterraab
forstummede. 1641-44 afviste de i trykte Disputatser, uden at nævne
hans Navn, hans Meninger som «Arminianisme»(!), og især
Brochmands Jacobs-Kommentar glorificerede den rette Lære. H. R. paa
sin Side affattede en «Erklæring og Undskyldning», der vel ikke
kunde trykkes, men spredtes i et betydeligt Antal Afskrifter; heri
hævdede han sit Standpunkts evangeliske Sandhed. Da H. R. 1.
Jan. 1642 indsendte 1. Bog af sit Læreskrift, som nu ved gjentagne
Omarbejdelser var svulmet op til 22 Bøger, til Fakultetets Censur
for at faa det trykt, afvistes det selvfølgelig. S. A. blev han
alvorlig syg paa en Rejse til Nykjøbing paa Falster og hensov stille, 
omgivet af sin Slægt, i Kjøbenhavn 28. Okt. 1642. Kun i Sorø
havde man holdt fast ved ham, men nu fejrede dog baade
Universiteterne i Kjøbenhavn og Wittenberg Sørgefester, og da hans
store Lærefremstilling aldrig udkom, gik snart Mindet om hans
«Heterodoxi» i Glemmebogen, og «den lærde Holger» erindredes
som en af sin Tids mærkeligste og mest fremragende Mænd. Des
værre ere kun 2 Bøger af det omfattende Læreskrift tilovers, men
enkelte af hans Specialafhandlinger ere bevarede (Manuskripter især
i Stockholm, Berlin, Wolfenbüttel og Kjøbenhavn). Det viser sig,
at H. R. paa mærkelig Maade anticiperer den bibel theologiske
Opfattelse, som siden Coccejus vandt saa stor Ry ved. I Enkeltheder
og paa de Punkter, hvor deres forskjellige Konfessionsstade spiller
ind, ere Afvigelser, men i Hovedsagen have de samme Syn paa
Skriften og dens Fortolkning, paa Filosofiens Stilling til den 
kristne Lære, paa Fremstillingen af denne under Naadeførelsens og
Pagtsforholdets Synspunkter, saaledes ikke mindst i Forstaaelsen af
Gudsrigets Udviklingsstadier og af Forholdet mellem det gamle og nye
Testamente. Selv i deres subjektive Frelseslære ere interessante
Lighedspunkter. Begge udmærke de sig ved en fordybet Indtrængen 
i Skriftordet, ved en forøget historisk Sans og en langt større
psykologisk Interesse, end Datiden besad. -- H. R. var ingenlunde
nogen pietistisk, snæverhjærtet Kristen, han bevarede stedse et
aabent Øje for Kunst og Videnskab i Almindelighed, og han
ønskede ingen Verdensflugt (hans egen Embedsnedlæggelse var en
særlig Samvittighedssag for ham alene); for dansk Sprog og
Historie nærede han særlig varm Kjærlighed. Men hans Livs
bærende Ide var Fremelskelsen af et kraftigt og varmt Trosliv, og
han staar med rette som en i den danske Menigheds Historie
fremragende Personlighed.

J. O. Andersen, H. R. den lærde (1896). 
Kirkehist. Saml. 3, R. I, V og VI.                                                                        

<i>J. O. Andersen.</i>

</chapter><chapter name="Rosenkrantz, Holger (Axelsen), 1586-1647, til Glimminge">

<b>Rosenkrantz, Holger</b> (Axelsen), 1586-1647, til Glimminge,
Søn af Axel R. til Glimminge (d. 1630) og Mette Grubbe, fødtes
paa sin Fædrenegaard 9. Maj 1586. Da et Par Aars Skolegang
paa Herlufsholm havde overtydet Forældrene om hans ringe Lyst
til Bogen, anbragtes han først hos Kansleren Christian Friis til
Borreby, og derefter sendtes han til Nederlandene, hvor han paa
8. Aar gjorde Krigstjeneste paa Generalstaternes Side. I
Anledning af Bruddet med Sverige blev han 1611 kaldt hjem og fik  
overdraget at hverve et Kompagni, i Spidsen for hvilket han
deltog i Kampene ved Kalmar i Krigens første Aar og 1612 i
Erobringen af den nærliggende Ryssby Skanse, som derpaa underlagdes
hans Befaling. 1614-17 var han forlenet med Roskildegaard, 1617-20 
med Halmstad, 1620-25 med Laholm og 1625-45 med Bornholm. 
Her kom han i sit Livs Aften til atter at staa Ansigt til
Ansigt med en væbnet Fjende, men han plukkede ikke nye
Lavrbær i dette Sammenstød. I Juni 1645 landsatte en svensk Flaade
en lille Styrke, som strax bemægtigede sig Nexø. Øens Milits
viste sig ganske ude af Stand til at tage Kampen op, og
Befolkningen forholdt sig rolig. Det var næppe rigtig handlet af H. R.,
at han, medens disse Begivenheder stode paa, holdt sig indesluttet
paa Hammershus; havde han været Situationen voxen, havde han
forsøgt ved sin personlige Nærværelse at sætte Mod i de forsagte
Officerer og træffe de nødvendige Forsvarsforanstaltninger. Men
det maa indrømmes, at hans Stilling var meget vanskelig med en
Besætning paa Slottet af kun 60, tilmed opsætsige og upaalidelige,
Soldater. En eller to Dage efter, at Fjenden havde vist sig for
Hammershus, maatte han da ogsaa, til Dels tvungen af
Besætningen, overgive sig. Han fik Lov til at sejle til Kjøbenhavn,
men fik ikke nogen venlig Modtagelse af sin Konge. Christian IV,
der var forbitret over Bornholms og særlig Hammershuses Tab saa
at sige uden Sværdslag, lod anstille Undersøgelse om, hvorledes
det var gaaet til der ovre, og derefter H. R. tiltale paa
Herredagen for Forsømmelse af sin Pligt; men Dommen lød paa
Frifindelse (5. Maj 1646). Med levende Mishag har den gamle Konge
sikkert modtaget Efterretningen om dette Udfald, men næppe vel
til sin Overraskelse; han vidste jo, at «Mr. Skramhans», som han
kaldte H. R., havde et «stort Anhang» blandt sine Standsfæller.
Naturligvis fik H. R. ikke nogen ny Forlening, men allerede Aaret
efter, 31. Juli 1647, døde han under et Ophold i Odense.

Naar Christian IV 1645 talte om H. R.s «mange Svogre, Slægt
og Venners, der mulig, saa vidt det stod til dem, vilde holde
deres Haand over ham, havde han i Følge en gammel Beretning
en Gang tidligere ytret noget lignende om samme Mand. I Aaret
1629 skal H. R. have givet Biskoppen i Lund Mads Jensen Medelfar 
(XI, 207) i dennes eget Hus et Ørefigen, fordi Biskoppen havde
været med at frifinde en af Herremanden anklaget Præst. En med
paaviselig falske Træk udstyret sagnagtig Beretning lader H. R.
kaste Biskoppen til Jorden og slaa ham med knyttede Næver, saa 
Blodet sprang ham ud af Næse og Mund, og derpaa Biskoppen,
blodig som han var, rejse til Kjøbenhavn -- tro det, hvem der
vil! -- og fremstille sig for Kongen, som strax befalede
Voldsmanden tiltalt. Da Herredagen imidlertid lod denne slippe med
en Bøde af 1000 Rdl., skal Kongen have udbrudt, at havde han
haft saa mange Svogre i Retten som H. R., var der vel fældet en
anden Dom. Der synes dog ikke at være blevet fældet en virkelig 
Dom, men Sagen er vist bleven bilagt i Mindelighed, og H. R.
har i Henhold til den trufne Aftale betalt en Bøde. Disse Penge
-- Angivelserne svinge mellem 1000 og 3000 Rdl. -- skjænkede
Kongen til den af ham 1630 funderede Frederiksborg Skole, og
hvis de, som det paastaas, have foranlediget Skolens Oprettelse,
har H. R.s Ørefigen faaet vidtrækkende Følger.

Kunne disse nu kun indirekte tilskrives H. R., og maa
Scenen i den Skaanske Bispegaard, hvor utroværdig Skildringen af
dens Enkeltheder end er, staa som et utiltalende Exempel paa
Adelens Overmod og Mangel paa Dannelse og vise H. R. som en
under Paavirkning af stærke Drikke hidsig Natur, bør det paa den
anden Side anføres, at han har vist sig godgjørende ved bl. a. at
stifte flere Hospitaler (&#596;: Fattighuse). Han <i>kunde</i> gjøre dette, thi
med rette bar han Tilnavnet «den rige». Foruden Glimminge i
Skaane ejede han Demmestrup (som han i Begyndelsen skrev sig
til), Claustrup og Skotterup i Halland, Egholm og Vemmetofte i
Sjælland, Skjoldemose, Løjtved og Bramstrup paa Fyn, Landting i
Jylland. I sit Dødsaar anslaar han sit Jordegods til over 4000 Tdr.
Hartkorn.

H. R. var gift 1. (3. Juli 1614) med Lene Gyldenstjerne (f.
17. Maj 1588 d. 30. Jan. 1639), Datter af Mogens G. til Bjersgaard,
2. (19. Sept. 1641) med Karen Krabbe (f. 29. April 1597 f 14. Maj
1662), Datter af Tage K. til Jordbjærg (IX, 402) og Enke efter
Johan Friis til Ørridslevgaard (V, 433). Hans andet Ægteskab var
barnløst.

H. Michelssøn, Ligpræd. ov. H. R. (1649). 
Brasch, Vemmetoftes Hist. I, 159 ff. 
Danske Mag. V, 22 ff. 
Nye Danske Mag. II, 289 ff. 
Kirkehist. Saml. 4. R. V, 31 ff. 607 f.                                                      

<i>C. F. Bricka.</i>

</chapter><chapter name="Rosenkrantz, Holger (Børgesen), --1658, til Frøllinge og Ørup">

<b>Rosenkrantz, Holger</b> (Børgesen), --1658, til Frøllinge og
Ørup, en Søn af Børge R. til Ørup og Margrethe Pallesdatter Juel,
knyttedes tidlig til Flaaden, hvor han 1610 blev Kapitajn. 1616
var han Admiral Jørgen Daas Flagkapitajn paa en Expedition i
Nordsøen efter Fribyttere. 1620 forlenedes han med Island, hvor 
han oftere synes at være kommen; saaledes sendtes han 1628 der
op med 4 Skibe. Under Kampen 1630 med Hamborg var han
Kvartalsadmiral om Bord paa «Justitia». 1633 ombyttede han
Island med Gulland, og samtidig forlod han Flaadens Tjeneste. Efter
at Freden 1645 havde skilt Gulland fra Danmark, forlenedes han
1646 med Stavanger Len (Ryfylke, Jæderen og Dalerne), som han
beholdt til 1648. I Norge hændtes ham en Vinteraften 1648 under
et Besøg i Bergen den Ulykke, at Baaden kæntrede med ham og
2 voxne Sønner, af hvilke den ene druknede. S. A. slog
Frederik III ham til Ridder. 1650 var han en af den Skaanske Adels
befuldmægtigede paa Stændermødet i Kjøbenhavn. Han skal være
død i Febr. 1658. -- Han var gift med Vibeke Thott, en Datter
af Corfits T. til Sanderup. Med hende fik han Frøllinge i
Halland, hvis Hovedbygning han opførte 1623, og hvor han levede
sine 10 sidste Aar. Fædrenegaarden Ørup i Skaane kjøbte han
1635 af sin Broder Palle R. Desuden ejede han Rosenlund i samme
Provins.

Lind, Krist. IV og hans Mænd p. Bremerholm S. 189 ff.

<i>C. F. Bricka.</i>

</chapter><chapter name="Rosenkrantz, Holger Baron, 1702-86, Gehejmeraad">

<b>Rosenkrantz, Holger</b> Baron, 1702-86, Gehejmeraad, Søn af
Justitsraad, Envoyé i den nedersachsiske Kreds Jørgen R. til
Roseneje (d. 1754) og Marie Elisabeth f. de Rocklenge, er født paa
Roseneje (Hofmansgave) 8. Marts 1702. Efter at han 1714 var
bleven Landkadet, blev han 1724 udnævnt til Fændrik i Dronningens 
Livregiment, blev 1727 Sekondlieutenant, men fik alt 1729 Lov
til at afstaa sin Plads, hvorpaa han opholdt sig et Par Aar i
Udlandet. 1734 traadte han atter ind i Hæren som Kapitajn i fynske
gevorbne Regiment, fik 1739 Majors Karakter, men tog 1741 sin
Afsked. Ved sit Giftermaal 23. Okt. 1733 med Hedevig Sophie
Juel (f. 24. Maj 1710 d. 23. Okt. 1750), Datter af Generalmajor
Christian J. (VIII, 561), kom han i Besiddelse af Totterupholm, som
1748 ophøjedes til Baroni under Navn af Rosenlund, i hvilken
Anledning han s. A. udnævntes til Friherre. R., der 1759 var bleven
Kammerherre, fik 1767 Enkedronningens Orden og udnævntes s. A.
til Formand i den Landvæsenskommission, som Reverdil havde faaet
oprettet, og som i sit første Møde vedtog at lade alle 
Godsmyndighederne udtale sig om Midlerne til Ophjælpning af Landvæsenet,
men som snart efter blev ophævet ved Reverdils Afskedigelse; dette
Valg er mærkværdigt, da R. i det hele var en Modstander af
Reformer paa Landvæsenets Omraade, ligesom han paa sine Godser 
ikke vides at have foretaget nogen Forandring i Godsforholdene til
Fordel for Bønderne. R., der i øvrigt var en dygtig Godsejer og
navnlig udvidede de til hans Godser hørende store Kalkbrud ved
Faxe og begyndte paa Udførsel af Kalksten til Udlandet, hvorved
talrige Arbejdere fik Beskæftigelse, døde paa Rosenlund 1786
(begravet 16. Avg.), efter at han 1769 var bleven hvid Ridder og 1781
Gehejmeraad. Da hans Ægteskab var barnløst, gik Baroniet over
til Brodersønnen Iver Baron R. til Villestrup.

Brasch, Vemmetoftes Hist. III.

<i>C. E. A. Schøller.</i>

</chapter><chapter name="Rosenkrantz, Holger Holgersen, 1496-1534, til Boller">

<b>Rosenkrantz, Holger Holgersen,</b> 1496-1534, til Boller, var
Søn af Rigsraad Hr. Holger Eriksen R. i hans 2. Ægteskab, med
Fru Anne Meinstrup (XI, 234), og født efter Faderens Død. Efter
ved sin Moders Side at være bleven opdragen ved Kong Hans' og
Christian II's Hof kom han tidlig til at indtage en anset Stilling.
Allerede 1524 blev han Ridder, vistnok ved Frederik I's Kroning.
Da hans ndfr. nævnte Broder Otte Holgersen R. var død (1525),
kom han i Besiddelse af Boller paa sin egen og sine umyndige
Broderbørns Vegne. Navnlig havde han megen Møje med at sikre
dem den umaadelig store «norske Arv», som da tilfaldt dem, og som
medførte store Stridigheder med Hr. Vincents Lunge, Ærkebiskop
Olaf Engelbrechtsen og flere andre. Fra 1524-27 var han
Lensmand paa Koldinghus og flere Gange Mønstringsherre i Ribe Stift;
fra 1527-31 var han Lensmand paa Nykjøbing Slot paa Falster og
gjennemførte med Strænghed Foretagenderne mod Graabrødreklosteret 
i Nykjøbing, ligesom han i det hele viste sig som en Fjende
af Gejstlighedens verdslige Magt. 1531 fik han Ørum Slot i Thy i
Forlening som Pant, omtrent samtidig med at han ægtede Kirsten
Friis, Datter af Jep F. til Lyngholm (V, 423). Sammen med sin
Svigerfader kom han ogsaa i disse Aar til at optræde i de mange
ved Reformationsrøret fremkaldte Stridigheder. Efter Frederik I's
Død var H. R. en af de Mænd, som det jyske Rigsraad ved et
Møde i Karup i Maj 1533 indsatte til Befalingsmænd i Jylland.
Ved Grevefejdens Udbrud sluttede han sig strax sammen med
Mogens Gjøe og Erik Banner til Hertug Christian (III)s Parti. Da
den jyske Adel drog mod Skipper Clement, var H. R. tillige med
Erik Banner en af Hovedførerne i det ulykkelige Slag ved
Svendstrup, hvor han faldt 16. Okt. 1534, kun 38 Aar gammel. -- I
Rosenkrantzernes Familiehistorie indtager Éhan en vigtig Plads, da
han, efter hvad der hidtil foreligger, er den første, der nævnes 
med Navnet «Rosenkrantz» (1525), ligesom de 2 fra Eberstein-Vaabnet 
optagne Løver første Gang forekomme i hans Segl (1527). Han
døde barnløs; hans Enke ægtede senere Gabriel Gyldenstjerne til
Restrup (VI, 371).

Heise, Fam. Rosenkrantz's Hist II, 141 ff.

<i>A. Heise.</i>

</chapter><chapter name="Rosenkrantz, Holger Ottesen, 1517-75, til Boller og Rosenvold, Statholder i Nørrejylland og Marsk">

<b>Rosenkrantz, Holger Ottesen,</b> 1517-75, til Boller og
Rosenvold, Statholder i Nørrejylland og Marsk, var ældste Søn ar
ndfr. nævnte Otte Holgersen R. Efter Faderens tidlige Død (1525)
kom han i Huset hos sin Faster Fru Sophie Holgersdatter R., gift
med Rigsraad Axel Brahe (II, 586), der 1529 satte ham i Huset
hos ndfr. nævnte Hr. Oluf Nielsen Rosenkrantz til Vallø, og da
denne var bleven Hofmester hos den unge Prins Hans, der da var
udset til Frederik I's Efterfølger, blev den unge H. opdragen
sammen med Prinsen paa Nyborg Slot. Derpaa sendtes han til
Udlandet for at opnaa Uddannelse i ridderlige Færdigheder ved
fremmede Fyrsters Hof, navnlig hos Hertug Ernst af Brunsvig-Lyneborg.
I Aaret 1537 vendte han tilbage til Danmark og overtog samtidig
Værgemaalet for sine umyndige Søskende og deres store Godser.
Ved det endelige Skifte mellem dem overtog H. R. selv Boller,
og her bosatte han sig 1548, da han havde ægtet Mette Mouritsdatter 
Krognos, Datter af den rige Hr. Mourits Olsen K. (IX, 525).

H. R. var imidlertid blevet en højt anset Mand i Rigets og
Hoffets Tjeneste. Han var en statelig ung Herre, vel lidt af 
alle, høje og lave, læg og lærd. Han kom derfor i Kongens,
Christian III's, «synderlige Gunst» og blev 1542, 25 Aar gammel,
forlenet med Vordingborg Slot med tilliggende Herreder som
kongeligt Afgiftslen, deltog i 1543 som en af Hovedførerne i Toget til
Sverige for at hjælpe Gustav Vasa under Dackefejden og blev ved
sin Hjemkomst udnævnt til Hofmarskal, et Embede, han beholdt
indtil sit Giftermaal. I Aaret 1545 blev han med 500 Ryttere sendt
de evangeliske Fyrster Landgrev Philip af Hessen og Hertug
Morits af Sachsen til Hjælp mod Hertug Henrik af Brunsvig. 1548
deltog han derpaa i det store Brudetog til Sachsen i Anledning
af Prinsesse Annas Giftermaal med Hertug (senere Kurfyrst) August,
1551 ombyttede H. R. Vordingborg Len med Bygholm ved Horsens 
som Pantelen. Fra nu af var han væsentlig knyttet til Jylland 
og udfoldede i alle Retninger en meget betydelig Virksomhed, 
især efter at han 1552, endnu kun 35 Aar gammel, var bleven
optaget i Rigsraadet. Næsten i alle betydeligere Hverv i disse 
Aar har han Del, snart indenlands, navnlig i Jylland, hvor han
havde meget at gjøre med de Rustninger, man af og til traf af
Frygt for Troppesamlinger i Nordtyskland, dels udenlands, til
diplomatiske eller repræsentative Sendelser. Bekjendtest er i denne
Henseende et fyrsteligt Bryllup i Wismar, hvor han og Otte Krumpen
repræsenterede Kongen, men forbitrede brøde op, fordi Kongen af
Polens Sendebud som Fordanser var blevet foretrukket for dem,
der dog repræsenterede et ældre Rige end Polen.

Var H. R. saaledes allerede i Christian III's Tid en højt
anset og meget brugt Mand, saa stod han dog i et endnu fortroligere
Forhold til den følgende Konge, den unge, livsglade Frederik II.
H. R. synes endogsaa atter i nogen Tid at være traadt i
Hoftjeneste hos den unge Konge. Dertil kom ogsaa, at hans eget
Hjem paa Bygholm i nogen Tid havde været opløst; hans unge
Hustru, Mette Krognos, var død af en pestagtig Sygdom 26. Sept.
1558; 2 Døtre, han havde haft med hende, vare døde før Moderen,
saa Hjemmet nu stod øde. Paa Ditmarskertoget kort efter (1559)
var H. R. en af de 3 Krigskommissærer, der skulde have Opsyn
med Sagernes Ledelse, især med Provianteringen og Pengemidlerne
osv. Ligeledes havde han Plads i det af de høje Officerer
bestaaende Krigsraad, der i Forening med Joh. Rantzau skulde have den
øverste militære Ledelse. I Ut Kirke ved Boller har H. R. ogsaa
ladet opsætte en Mindetavle om hele Toget. Ved Kongens
paafølgende Kroning bar H. R. i den store Kroningsprocession
Rigsæblet, men afslog, ligesom saa mange andre af de første
Adelsmænd, at modtage Ridderværdigheden; Grunden antages at have
været religiøse Betænkeligheder ved som Protestant at aflægge
Riddereden. Endnu inderligere blev Forholdet til den unge Konge,
da denne (1560) omdannede det gamle Øm (Em) Kloster til et
kongeligt Slot, Emborg, og forlenede det til H. R., som Aaret
efter tillige forlenedes med Skanderborg Slot med de dertil
liggende 10 Herreder. Da ogsaa V6r Kloster blev lagt under
Bygholm, havde H. R. saaledes næsten hele denne Egn under sig.
Glade Fester holdtes paa Emborg og Skanderborg, som blev
Kongens Yndlingsopholdssted. 1562 ledsagede H. R. Kongen til
Hamborg i Anledning af Stridigheder med denne Stad. Det Rygte
udbredte sig imidlertid, at Kongen i Vrede skulde have stukket H. R.
ihjel, fordi han havde fraraadet Hamborgs Belejring; har der været
nogen Strid i den Anledning mellem den unge, opbrusende Fyrste
og hans ældre Ven, har den i alt Fald ikke efterladt sig Mærker 
i deres gjensidige Forhold. H. R. blev tvært imod ogsaa forlenet
med Tryggevælde og Faxe Herred som et frit Adelslen og deltog
i de mange diplomatiske Forhandlinger, der gik forud for
Syvaarskrigen.

Under denne Krig blev H. R. stærkt anvendt. Han var beskæftiget 
med Mønstringen af Lejetropper eller forskjellige Hverv
i Jylland i Anledning af Rustninger og Proviantering; til andre
Tider maatte han ledsage Kongen under Felttoget, saaledes i 1563
til Halmstad og Elfsborg, eller maatte deltage i Rigsraadsforhandlinger 
i Kjøbenhavn, saaledes 1564 i Anledning af Grev Günther
af Schwarzburgs Afsættelse, eller sendtes til Udlandet, saaledes
allerede 1563 til Kurfyrst August af Sachsen for at afslutte et Laan.
Ogsaa i en Mængde diplomatiske Forhandlinger og de mange
frugtesløse Fredsunderhandlinger deltog han. 1565 var især et
besværligt Aar. I Jan. deltog han i Kjøbenhavn i Underhandlinger med
lybske Sendebud, deltog derpaa i Skaane i Mønstringen af de
fremmede Lejetropper, blev fangen af Jørgen v. Holles ustyrlige Knægte
i Ystad og fik først sin Frihed efter at have maattet love Betaling
af den resterende Sold og var derpaa en af de 30 Adelsmænd,
der maatte gaa i Borgen for Kongen til Daniel Rantzau og de
tyske Høvedsmænd for de 100000 Dlr., der udbetaltes til Knægtene.
Som Kongens Yndling kom han til at indtage en ejendommelig
Stilling under den stærke Spænding, der paa Grund af Krigens
uheldige Førelse og den store Pengemangel indtraadte mellem
Kongen og en Del af Adelen. Til ham henvendte Krigskommissærerne
sig, da der lige før Slaget ved Svarteraa var Tale om Daniel
Rantzaus Afskedigelse; for ham udøste Kongens Søster Kurfyrstinde 
Anna sine Bekymringer i Anledning af Rygtet om, at Adelen
vilde afsætte Frederik II; til ham som sin fortrolige Ven, der var
særlig afholdt ved Hove, henvendte Daniel Rantzau sig under sine
mange Kjævlerier med Kongen og Rigsraadet angaaende
Lejetropperne og Pengesagerne.

Det var disse Forhold, der til sidst medførte Peder Oxes
Tilbagekaldelse. I tidligere Aar havde H. R.s Forhold til denne Mand
næppe været venskabeligt; de havde ligget i Strid med hinanden
i Anledning af Gisselfeldt, som Henrik Gjøe i sin Tid havde solgt
til H. R.s Fader; H. R. havde deltaget i flere af de Domme, der
vare fældede over Peder Oxe. En Forsoning synes dog hurtig at
være indtraadt; i alt Fald stiger H. R. under P. Oxes Styrelsestid
netop til sine højeste Værdigheder. 9. Dec. 1567 udnævntes han 
nemlig til Statholder i Nørrejylland med udstrakt Myndighed,
hvorved hele Finansstyrelsen i Jylland underlagdes ham. At dette
fastsloges for at skaffe større Fasthed i Administrationen, er tydeligt;
den spredte Lensstyrelses administrative Ynkeligheder havde man
faaet stærkt at føle under Krigen; det var netop P. Oxes Kald at
søge at skaffe Orden i Uordenen. Det paalagdes ogsaa nu de
jyske Lensmænd at rette sig efter, hvad H. R. tilskrev dem
angaaende Rigets Sager, som om det udgik fra Kongen selv. Det
nye Hverv, som H. R. kun nødig skal have paataget sig, skaffede
ham megen Møje samtidig med de mange forskjellige andre Hverv,
der stadig paalagdes ham (Fredsmøder i Stralsund, Roskilde 1568,
derpaa i Knæred o. a. Steder, Rejser med Kongen som dennes
«hemmelige Raad» til Varbergs Belejring, Møder i Odense o. a.
Steder om Kjævlerierne angaaende de slesvigske Hertugers
Lenspligt osv.). Da Kongen derpaa Nytaarsdag 1570 i et mismodigt
Øjeblik truede med at nedlægge Regeringen, betroede Rigsraadet
H. R. og Peder Bille at føre de mundtlige Forhandlinger med
Kongen om denne pinlige Sag. At H. R. ved sin rolige og sindige
Færd har bidraget meget til at bilægge denne Strid, er vel utvivlsomt. 
Da Freden i Stettin s. A. sluttedes, kom der roligere Forhold.
I H. R.s huslige Forhold var der imidlertid indtraadt store
Forandringer. Efter henved 10 Aars Enkemandsstand havde han
i sit 51. Aar 25. April 1568 ægtet den 24aarige Karen Gyldenstjerne, 
Datter af Christoffer G. til Iversnæs og Fru Anne Parsberg, 
og samtidig indløste han det rige St. Hans Kloster i Horsens
fra den hidtilværende Panthaver og fik det uindløseligt i sin og sin
Enkes Livstid. Med Karen Gyldenstjerne fik han 2 ndfr. og ovfr.
nævnte Sønner, Otte Christoffer (f. 1569) og Frederik, der opkaldtes
efter Kongen, som selv stod Fadder ved den store Barselsfærd paa
Skanderborg Slot 2. Sept. 1571, hvori foruden Kongen og Hoffet
Peder Oxe og det hele Rigsraad samt en umaadelig Mængde adelige
Herrer og Damer deltoge. H. R. stod da paa Højden af sin Magt
som Herre til Boller, hvis samlede Gods han ved Mageskifter var
den egentlige Stifter af, og til Rosenvold, som han havde dannet
fra ny af, som Statholder i Nørrejylland og Lensmand paa
Skanderborg, Bygholm og St. Hans Kloster. Men da Kongen 1573
besluttede sig til i længere Tid at opholde sig paa Skanderborg, blev
Lenet pludselig givet til en mindre Adelsmand, Claus Glambek,
og H. R. fik Ordre til med kort Varsel at flytte ud. Kongen og
den næsten med fyrstelig Glans levende Lensmand kunde ikke faa 
Plads under samme Tag. Det var saaledes ingenlunde at betragte
som kongelig Unaade. H. R. brugtes stadig til diplomatiske
Sendelser; 1573 blev han derpaa udnævnt til Rigsmarsk, en Værdighed,
der havde staaet ubesat siden Frands Brockenhuus' Fald ved
Varberg, -- en Stilling, som han først paatog sig efter indtrængende
Forestillinger af Kongen og Rigsraadet, som han da aldrig trængte
sig selv frem. Som Marsk fik han ikke Lejlighed til at udøve nogen
større Virksomhed. 29. Jan. 1575 fik han Skjødebrev paa det rige
St. Hans Kloster ved Horsens, hvori han havde store Pantesummer,
og s. D. Bygholm frit paa Livstid, dog mod at opgive Pantesummerne, 
han havde staaende heri. Statholderstillingen i Nørrejylland
beholdt han indtil sin Død. Denne indtraf allerede 4. Marts s. A.
(1575) paa Bygholm i hans 58. Aar; han stededes til Hvile i Ut
Kirke ved Boller, som han havde indrettet til et Mausoleum for en
stor Del af sin Slægt. Han var ubetinget en Hædersmand, ligesom
hans Broder Jørgen stærkt paavirket af den Gudsfrygt, der
udmærkede de bedre Medlemmer af den Adelstand, der havde været
Vidne til Reformationsrøret.

Fru Karen Gyldenstjernes store Virksomhed efter Mandens Død
er tidligere omtalt (VI, 375).

L. Bertelsen, Ligpræd. ov. H. R. (1576).
Hist. Tidsskr. 5. R. VI.

<i>A. Heise.</i>

</chapter><chapter name="Rosenkrantz, Iver, 1674-1745, Statsmand">

<b>Rosenkrantz, Iver,</b> 1674-1745, Statsmand, var en Søn af
ovfr. nævnte Gehejmeraad Erik R. til Rosenholm og Margrethe
Krabbe til Vemmetofte og var født 5. Dec. 1674. Faderen mistede
han allerede, da han var 7 Aar; men han synes at have faaet en
meget omhyggelig Opdragelse og en god Undervisning, uvist dog
ved hvilke Lærere. 1694 tiltraadte han en Udenlandsrejse, der
varede et Par Aar. I Jan. 1698 blev han efter sin Tilbagekomst
udnævnt til Kammerjunker hos Prinsesse Sophie Hedevig; men det
skulde dog ikke blive Hofmandsbanen, han kom til at gaa.
Allerede i Aaret 1700 udnævntes han (30. Okt.) til Afsending hos
Carl XII, og han opsøgte da ogsaa denne i Lifland; men han
blev ikke modtaget, saaledes at han maatte rejse hjem uden saa
meget som at have talt med den svenske Konge. Heldigere var
han i det mindste personlig, da han 1702 kom til England som
Statsafsending og kunde virke her indtil 1705. Det ser ud til, at
han har gjort et godt Indtryk i de engelske Statsmandskredse og
ved Dronning Annas Hof. Da han var kommen tilbage der fra,
valgte Kong Frederik IV ham til at følge med paa hans italienske 
Rejse 1708-9 som Hofmarskal. De Forhold, der førte til, at Frederik 
IV kastede sig ind i den store nordiske Krig (1709), kaldte atter
R. til diplomatisk Virksomhed. Han sluttede i Sept. 1709 et
Forsvarsforbund imellem Danmark og Biskoppen af Münster, og
derefter underhandlede han med Sømagterne, hvad der var Begyndelsen
til, at han i flere Aar (indtil 1714) var Statsafsending i England.
Derpaa nævnes han som Deltager i Fredskongressen i Brunsvig, der
dog blev betydningsløs. Der knytter sig ikke Træk af særlig
Vigtighed til hans diplomatiske Virksomhed; men naar man ser ham
blive saa stærkt brugt paa dette Omraade, tyder det paa, at han
har gjældt for at være dygtig dertil.

Imidlertid var han allerede 1709 bleven udnævnt til Amtmand
i Kjøbenhavns Amt, en Stilling, som Forholdene dog hidtil havde
gjort det umuligt for ham at give sig af med. Fra Aaret 1716
derimod kunde han overtage den, og han fik tillige i dette Aar
Sæde i Politi- og Kommercekollegiet, hvor han kom til at virke
som Formand indtil 1723. I Aaret 1709 var han bleven Ridder af
Danebrog, 1717 fik han Gehejmeraadstitel. Men nu i 1723 indtraf
der en Forandring i hans Stilling, der ganske sikkert ikke var
efter hans Hoved; han blev (30. Avg.) gjort til Stiftamtmand i
Viborg. Den Bortfjærnelse fra Kjøbenhavn og fra Centralstyrelsen,
der var en Følge heraf, var aabenbart en Virkning af det
lidenskabelige Had til den gamle danske Adel, der netop paa denne
Tid kulminerede hos Kongen og faa Maaneder i Forvejen havde
faaet Udtryk ved hans bekjendte Regeringsregler for hans Søn,
hvor han advarer imod at bruge Mænd af denne Stand i høje
Embeder. R.s Virksomhed var nu i en Række Aar begrænset til,
hvad der vedrørte en afsides jysk Egn; men den kunde have sin
Betydning ved det Kjendskab, han her vandt til Forholdene fjærnt
fra Hovedstaden. Medens han aabenbart i denne Tid maa
opfattes som lidet i Naade hos Kongen, bevarede han det
Venskabsforhold til Kongens Søskende, Prins Carl og Prinsesse Sophie
Hedevig, der allerede var blevet grundet ved hans Stilling en Del Aar
tilbage som Kammerjunker hos Prinsessen. Efter at han først havde
været gift med en Datter af Frederik Gersdorff (V, 619), Birte,
der var død 1719 uden at have født ham Børn, havde han i Aaret
1721 ægtet Charlotte Amalie Skeel, der var Datter af Christen S.
til Vallø og Søsterdatter af Brødrene Christian Ludvig og Carl
Adolf v. Plessen (s. om dem XIII, 148 og 144), og det nære Forhold,
hvori han derved kom til disse Mænd, blev endnu nøjere ved den 
Berøring, han jævnlig havde under sit Liv i Viborg med den
førstnævnte af dem, der indtil Slutningen af 1725 var Stiftamtmand i
Aarhus. En Følge af disse Forhold var det, at R. hørte til, hvad
man maa kalde Oppositionen under Frederik IV's sidste Regeringsaar, 
og dermed ogsaa til dem, som det kunde ventes at Kronprinsen, 
den senere Christian VI, vilde knytte til sig, saa snart han
blev Konge.

Saaledes kom det da ogsaa til at gaa. Strax den første Dag
efter Faderens Død kaldte den unge Konge R. til at tage Sæde i
Konseillet, foruden at han gjorde ham til Ridder af Elefanten, og
R. blev tillige sat i Spidsen baade for det danske og det tyske
Kancelli (Bestalling af 17. Okt. 1730), saaledes at han havde en
Storkanslers Virkeomraade, uden dog at bære den høje Titel. Ved
Siden deraf fik han Overtilsyn med Kronprinsens Opdragelse. Da
begge Plessenerne vare hans Kolleger i Konseillet, syntes der at
være Udsigt til behageligt Samarbejde paa Statsstyreisens øverste
Trin, og R. var desuden i høj Grad Gjenstand for Kongens Tillid.
Ogsaa han fra sin Side satte Kongen højt, saaledes som han har
givet det Udtryk i et Brev til en Ven, hvor det hedder: «Sikkert
har der aldrig levet en retfærdigere eller bedre Fyrste i Verden
end vor nuværende Konge, og vi kunne kun ønske, at slige
Følelser og et sligt Liv kunde vare evig.»

Det var et Fremskridt, at R. kom til at afløse U. A. Holstein
som Chef for de tvende Kancellier; han stod over denne baade
ved Dygtighed og, hvad Personlighedens Finhed angaar. Ligesom
R.s Portrætter vise os en smuk Mand med et mildt og nobelt
Udtryk i Ansigtet, saaledes faa vi et ganske lignende Indtryk af hans
hele Færd. Han var en ,ædel og ren Karakter, venlig i Omgang
og elskværdig at have at gjøre med. Det kan vel være, at han
havde et for ensidigt Godsejersyn paa Landboforholdene, og at han
havde vel megen Adelsmandsfølelse; men han havde ogsaa
adskillige af den ægte Adelsmands gode Egenskaber, og det blev med
rette sagt om ham af en fremmed Diplomat, at han var et smukt
Exempel paa en Adelsmand af den gamle Slags. Hans Dannelse
var fin og grundig med den klassiske Farve, som man paa den
Tid kunde træffe den hos betydeligere fornemme Mænd rundt
omkring i Evropa. Han havde i saa Henseende drevet det til at
blive en stiv Latiner, saaledes at han kunde skrive velformede
latinske Digte. Med dette stod i Forbindelse, at han satte stor
Pris paa videnskabelige Studier i det hele, og ligesom det virkede 
med til, at han stillede sig i et personligt Venskabsforhold til 
Hans Gram, saaledes gjorde det ham vel skikket til at være
Universitetets Patron, hvad han var bleven 16. Marts 1731.

R. medbragte fra sin tidligere diplomatiske Virksomhed
Kundskaber paa dette Omraade, der maatte have Betydning for ham,
da han nu som Oversekretær i tyske Kancelli tillige blev
Udenrigsminister, og han havde desuden i sine andre Embeder vundet godt
Kjendskab til Landets Forhold i flere Retninger; han var ogsaa
samvittighedsfuld i sin Embedsførelse. Som Udenrigsminister var
han afgjort mere fremtrædende, end hans Forgængere i den senere
Tid havde været, og det har sin Interesse at se ham gjøre
Begyndelsen paa, hvad der siden blev i høj Grad iøjnefaldende hos
Bernstorfferne, nemlig ved sine Depecher at sætte de danske Diplomater
ind i Regeringens politiske Opfattelse af de evropæiske Forhold i
Almindelighed. Men naar han dog ved sin Stilling til Kongen
aabenbart var mindre fri i sin Virksomhed, end de bleve det, saa
staar han unægtelig ej heller ved Siden af dem, hvad overlegent
politisk Blik angaar. Man vil vel overhovedet, hvor stor Sympathi
man end føler for ham, og hvor meget man end anerkjender hans
Dygtighed, næppe sætte ham i den første Række af vore
Statsmænd; man har ikke ved ham egentlig Indtrykket af en
overlegen Mand.

I sin Udenrigspolitik mødtes han godt med Kongen i at søge
et venskabeligt Forhold til Sverige og ikke mindre i den Politik,
der førte til Traktaterne med Østerrig og Rusland i 1732, som
skaffede nye Garantier for Slesvigs Besiddelse. Under den
Rivalisering imellem England og Frankrig, der netop nu begyndte igjen,
foretrak han afgjort Tilslutning til den første af disse Magter, og han
fandt deri stærk Støtte hos sine Kolleger Brødrene Plessen; men
højst sandsynlig vilde han dog ikke uden Hjælp fra anden Side have
kunnet trænge igjennem med sin Politik over for den Indflydelse,
som Krigsministeren Løvenørn (s. X, 614) udøvede paa Kongen i
franskvenlig Retning. Naar Striden imellem disse Statsmænd endte
med, at der 1734 blev sluttet Forbund med England, skyldtes det
ikke R.s overlegne Indflydelse, men de Raad, som Kongen fik af
sin Fætter Grev Stolberg-Wernigerode. I Virkeligheden var R. s
Stilling allerede begyndt at blive vaklende.

Hvor nøje man end kunde have troet at Forholdet vilde blive
imellem Kongen og det Konseil, han havde valgt sig, da han
besteg Tronen, holdt det dog ikke længe. Efter at R. og Plessenerne 
havde virket til, at Christian VI, saa snart han blev Konge, skyndte
sig med at ophæve Landmilitsen, maatte de lide et Nederlag, da
de et Par Aar efter forgjæves bekæmpede Tanken om at gjenindføre 
den. Uheldigvis kan man ikke give R. og hans tvende Kolleger
den Ros, at de ved denne Lejlighed havde staaet paa Bondefrihedens 
Side, thi hvad de vilde have Kongen til at stille i Steden
for Landmilitsen, var i Virkeligheden et Stavnsbaand fra det 14.
til det 40. Aar. Det var Løvenørn, som her havde sejret over dem,
og samtidig med at R. tillige havde at kæmpe med denne paa det
udenrigske Omraade, blev han uenig med Kongen med Hensyn til
de kirkelige Forhold, hvor han selv ganske bestemt stod paa det
gamle orthodoxe Partis Side, medens Christian VI mere og mere
gled over i Pietisternes Lejr. Den Modsætning, der her fremkom,
skærpedes aabenbart end mere ved den pietistiske Nidkjærhed, der
opfyldte Kongens Damer, baade hans Dronning, Sophie Magdalene,
og hans Svigermoder, den magtlystne Markgrevinde af Bayreuth.
Saa indtraf tillige det store Uheld for R., at hans Hustru gjorde
Skandale. Skjønt hun ikke mere var helt ung og havde født ham
5 Børn, var hun ikke lidt flanet og koketterede paa en aldeles
upassende Maade med unge Herrer. Følgen deraf var et blodigt
Sammenstød imellem 2 af Hoffets unge Kavallerer hos hende selv,
en Historie, der opvakte Kongens levende Forbitrelse imod hende,
og som ikke kunde andet end skade baade R. og hendes Onkler.
Det var kun faa Dage efter dette Optrin, at Ludvig Plessen i Jan.
1734 traadte ud af Konseillet. Det blev nu en pinlig Tid for R.
Hans Hustru havde bragt ham i Folkemunde paa en alt andet end
behagelig Maade, og efter at begge Plessenerne havde forladt
Konseillet, stod han alene tilbage der, blot med en ubetydelig Mand,
Blome, til Kollega. Hans Stilling hos Kongen var saa undergravet,
at denne ventede, at han vilde tage sin Afsked. R. gik imidlertid
ikke, uvist af hvilken Grund, og Kongen lod ham foreløbig blive
siddende; men hvor liden hans Tillid til ham var, viser et saadant
Træk som det, at han lod Schulin, der den Gang var Sekretær i
tyske Kancelli, jævnlig gjennemlæse R.s Expeditioner og udtale sig
for ham selv om dem.

Et saadant Forhold kunde naturligvis ikke vare længe, og R. 
afløstes allerede 12. Maj 1735 som Oversekretær i Danske Kancelli 
af J. L.  Holstein og 28. Maj som Oversekretær i Tyske Kancelli 
af J. S. Schulin. Derimod beholdt han sine Pladser som Medlem af 
Konseillet og som Patron for 
Universitetet. I Kraft af denne sidste Stilling havde han faa Aar i
Forvejen (1732) virket med til, at Universitetet havde faaet en ny
Fundats. Det vilde være Uret at nægte, at han derved havde
virket til Fremskridt i flere Henseender; men man maa uheldigvis
tilføje, at der dog blev staaende saa meget forældet, og at der
endnu kom til at fattes saa meget af nødvendige Udvidelser, at
man maa sige, at R. og hans gode Ven og Raadgiver Hans Gram
ved denne Lejlighed viste, at de langtfra havde Reformaand nok.

Stillingen som Medlem af Konseillet gjorde det ganske vist
ogsaa efter 1735 muligt for R. at tale et Ord med i vigtige
Statsspørgsmaal; men han maatte nødvendigvis føle sig ene der, saaledes
som dette nu blev sammensat. At han ikke var bange for ogsaa
under disse Forhold at udtale Meninger, som han kunde sige sig
selv at Kongen ikke vilde synes om, viser det, at han i Aaret
1737 indgav en indtrængende Forestilling imod et Forslag af
Generalprokurøren Andreas Hojer om Indførelse af Landfiskaler, som
skulde holde vaagent Øje med, hvad der skete imod Loven og
Forordningerne. R. frygtede med Grund for, at dette kunde føre
til et uhyggeligt Spioneri, der vilde gjøre en slet Virkning paa
Befolkningen; men han kunde lige saa lidt trænge igjennem her som
ved flere andre Lejligheder, hvor han udtalte sig om ret vigtige
Forhold. Det var i det hele langt fra, at Kongen fik mere
tilovers for ham, efter at han var fratraadt sine Stillinger i danske
og tyske Kancelli. I det Christian VI i stigende Grad opfattede
Brødrene Plessen som ubehagelige Oppositionsmænd, blev R. paa
Grund af sit nøje Forhold til disse Mænd ogsaa Gjenstand for
hans Mistro. Da Banken i Kjøbenhavn grundedes 1736, fandt
Kongen, at R. var alt for lidt ivrig i at tegne sig for Aktier i
dette af ham selv stærkt begunstigede Foretagende, og med en
klar Hentydning til Plessenerne skrev han i den Anledning til
Schulin: «Gehejmeraad R. viser ved enhver Lejlighed, af hvilken
Bande han er, og at han ikke vil flattere os.» Det synes ogsaa,
som om R., der i det hele holdt for meget af at høre sig selv
tale, ikke altid var tavs nok, og at han, der med en stor
Overbærenhed ganske tilgav sin Hustru og endog viste hende megen
Tillid, havde ondt ved at holde tæt over for hende, som
ingenlunde var diskret nok. Men var der nogen Egenskab, Christian VI
krævede af sine Ministre, var det Tavshed, og ærgerlig sagde han
derfor, at R. ikke kunde tie længere, end til han saa sin Kone.

Alt dette tilsammenlagt giver Indtryk af, at R.s Stilling i
Aarene efter 1735 var alt andet end behagelig, og dertil kom, at
Kongen efterhaanden ogsaa blev uenig med ham, hvad den udenrigske 
Politik angik. R. holdt paa dette Omraade stadig fast ved,
at Forbund med England burde foretrækkes for en fransk Alliance.
Da 1739 det tidligere Forbund med England blev fornyet, kunde
det se ud, som om R.s politiske System endnu skulde opretholdes;
men meget snart derefter foregik der en Svingning i den danske
Politik over imod Frankrig, saaledes som Løvenørn og Schulin vare
ivrige for. Ved Nytaarstid 1740 blev der truffet hemmelige Aftaler
om et dansk-fransk Forbund, der skulde træde i Kraft, saa snart
Alliancen med England var udløbet. Efter denne Svingning var
R.s Forbliven i Konseillet umulig længere, og 27. April 1740 fik
han pludselig sin Afsked. Det Brev, hvorved Kongen meddelte
ham dette, indeholdt ingen Paaskjønnelse af hans lange Virksomhed 
i Statens Tjeneste, men dog den Forsikring, at det kun var
Hensynet til hans Alder, ikke derimod nogen Misfornøjelse eller Tanke
om at vise ham Unaade, der gjorde, at han fritog ham for mere
at deltage i Konseillets Forhandlinger; han skulde have en Pension
paa 5000 Rdl., og han vilde kunne vælge, om han vilde være
Stiftamtmand i Odense eller Aarhus. R. fandt imidlertid, at han havde
været Embedsmand længe nok, og ønskede desuden ikke at staa
under nogen Minister. Han bad derfor om at maatte faa
Pensionen uden at behøve at overtage noget nyt Embede, og dette
indrømmede Kongen ham.

R. havde efter sin Fader arvet Rosenholm, og senere (1735)
kjøbte han Rygaard og Aaret efter Egholm, begge Godser i
Sjælland. Da han fik sin Afsked, forlod han Kjøbenhavn og boede paa
sine Godser, mest paa Rosenholm. Hvorledes han tilbragte sin Tid
der ovre, har han skildret i et Digt paa Latin til Gram 1741. Det
viser, at om han end havde Syssel nok og endnu kunde finde
Glæder i Livet, følte han dog Smerte ved den Uret, han mente
at han havde lidt. Det har derfor maattet være ham en Glæde,
da Kongen et Par Aar efter hans Afsked greb en Lejlighed til at
vise ham, at han tænkte med Venlighed paa ham. Han forhøjede
nemlig uden nogen Anmodning fra R.s Side hans Pension med
1000 Rdl. Netop den Gang havde han faaet at vide, at R. var
svagelig, og han skrev i Anledning af Pensionsforhøjelsen til J. L.
Holstein: «Maaske lever R. ikke længe. Katarrhalske Febre ere
farlige for en Mand i hans Alder. Det gjør mig ret ondt for den
brave Mand » Ikke længe efter skjænkede han R. en kostbar 
Daase med Brillanter. Efter forskjellige Svingninger endte 
Forholdet imellem Kongen og R. saaledes mildt og harmonisk.

R. døde 13. Nov. 1745. I sit andet Ægteskab havde han 5
Børn, 3 Sønner og 2 Døtre. Meget bekjendt blandt Sønnerne blev
den ovfr. omtalte Fred. Chr. R. Hans Enke, som 1750 fik Ordenen
de la fidelité, døde 1763.

Møller, Mnemosyne I og II. 
E. Holm, Danmark-Norges Hist. 1720-1814 II.

<i>E. Holm.</i>

</chapter><chapter name="Rosenkrantz, Iver Holger Baron, 1813-73, Diplomat">

<b>Rosenkrantz, Iver Holger</b> Baron, 1813-73, Diplomat, var
født i Aarhus 1. Marts 1813 og Søn af Oberst Jørgen Baron R.
til Vedø og Sophiendal (f. 1774 d. 1831) i dennes 2. Ægteskab,
med Birgitte Charlotte f. Reedtz-Thott (f. 1788 f 1868). R.s
Barndomshjem var næppe lykkeligt, thi Faderen, som mente sig
forurettet af Frederik VI, plagedes utvivlsomt af Humørsyge, og det
var derfor en Lykke for R., at hans Halvbroder sørgede for, at
han kom til Herlufsholm, men Opholdet her fik en brat Afslutning
ved en Konflikt med en Lærer, og R. kom derpaa i Huset hos
Pastor Holst i Majbølle. Efter at være blevet Student 1833 maatte
R. tage Ansættelse som Skriver i Admiralitetet for at kunne
existere, medens han forberedte sig til juridisk Embedsexamen; da
denne imidlertid var lykkelig overstaaet (1840), blev han Fuldmægtig
i Admiralitetet og senere (1845) Assessor og Avditør i Søetatens
kombinerede Ret. R.s Ønske var dog enten at blive Diplomat
eller Amtmand, og da førstnævnte Stilling forekom ham for Tiden
uopnaaelig, søgte han saa meget ivrigere at blive Amtmand, men
uden Held, uagtet han efter Krigen 1848-50 -- i hvis første
Maaneder han gjorde Tjeneste som Intendant -- endog
underkastede sig den saakaldte slesvigske Embedsexamen (1853).

Kjed af at vente og utilfreds med sin Skæbne søgte R.
Byfogedembedet i Lemvig, som han fik 1854, og s. A., 6. Okt.,
ægtede han Caroline Vilhelmine Elisabeth Rosenkrantz (f. 3. Juni 1824),
Datter af Amtmand Niels Preben R. (f. 1795 d. 1825) og Karen
Elisabeth f. Klingberg (f. 1797 d. 1863). Lykken syntes saaledes et
Øjeblik at have tilsmilet R., men dette varede kun kort, i det hans
Hustru døde paa hans Fødselsdag det følgende Aar, og Embedet i
Lemvig skaffede ham saa mange Fortrædeligheder, at han i 1858
ombyttede det med Stillingen i Korsør som Udskrivningschef i 3.
sjællandske Distrikt. Atter en Gang syntes Lykken at tilsmile ham,
i det han i 1863 -- rimeligvis ved Minister Halls Protektion -- fik 
sit højeste Ønske opfyldt: at indtræde i den diplomatiske Tjeneste,
og blev efter at have faaet Kammerherrenøglen, først med Titel af
Chargé des affaires, derpaa som Ministerresident, Danmarks
diplomatiske Repræsentant i Italien, hvor han det næste Aar, 22. Nov.,
indgik et nyt Ægteskab, med Julia Louise Mackenzie, der hørte til
en skotsk Slægt og er født 18. Okt. 1840.

R.s Ophold i Italien -- med hvis Regering han i 1864 afsluttede 
en Handelstraktat -- blev kun af kort Varighed, thi efter
at han havde opnaaet en længere Orlov, paa Grund af Postens
Overflytning fra Turin til Florents og de dermed forbundne
økonomiske Vanskeligheder, kom han aldrig mere tilbage til sin Post,
men entledigedes af Statstjenesten 1866, nærmest fordi man efter
Krigen 1864 paatænkte at inddrage Posten i Italien. R., der
mente sig haardt forurettet, tog derpaa Ophold i Frederiksborg;
gjentagne Gange søgte han forgjæves forskjellige Embeder og
kastede sig til sidst ind i Politikken, som han ikke var helt fremmed
for, da han i 1861 havde stiftet en Vælgerforening for Sorø Amt
og s. A. havde søgt at blive valgt til Rigsdagsmand i Skjelskør.
R. opnaaede ogsaa 1868 at blive valgt i sin Hjemstavn og kom
saaledes en kortere Tid (til 1869) til at repræsentere en jysk Kreds 
(Skanderborg) i Folketinget, hvor han sluttede sig til Venstre, men det 
politiske Liv bragte ham sikkert ogsaa Skuffelser, og det var vistnok en
Lykke, at Døden bortrev ham 25. Jan. 1873 i Vedbæk, hvor han
havde bosat sig.

R. var en begavet Mand og i Besiddelse af en vis Satire,
hvad hans Julefortællinger (1872) vidne om; i Bunden var han
godmodig, og naar han i sine «Efterladte Optegnelser» (1876) klager 
over at være blevet forfulgt, er det næppe helt uden Grund, om
han end selv kan have fremkaldt dette. -- Hans Søn <i>Palle Adam
Vilhelm</i> Baron <i>R.,</i> f. i Helsingør 22. April 1867, blev Student 1885 og
juridisk Kandidat 1891. Efter i flere Aar at have været Herredsfuldmægtig 
paa Laaland udgav han 1899 Herregaardsromanen «Fruen
paa Havreholm» og en Oversættelse af G. Vergas «Landsbyhistorier 
fra Sicilien», og 1900 opførtes paa Dagmartheatret hans
Fireakts-Skuespil «En Tilstaaelse», der vakte Opmærksomhed og vidnede
om dramatisk Evne.

Zodiacus, Parlamentar. Stjernebilleder.

<i>C. Zytphen-Adeler.</i>

</chapter><chapter name="Rosenkrantz, Iver Nielsen,</b> --1364--, Rigsraad">

<b>Rosenkrantz, Iver Nielsen,</b> --1364--, Rigsraad. Den Slægt, 
der siden antog Navnet R., fremtræder i Valdemar Atterdags Tid; 
1355 nævnes en Hr. Erik Nielsen, Aare*t efter Hr. I. N., vistnok
Eriks Broder. Deres Moder synes at have været en Gyldenstjerne;
selv var I. N. gift i. med en Datter af Drosten Claus Limbek (X,
294), 2. med Tove, en Datter af Stig Andersen (Hvide, VIII, 198).
Disse hans Svigerfædre spillede i Valdemars Tid Hovedrollen blandt
Jyllands Adel, og selv indtog Hr. I. N. en højt anset Stilling. Han
var Medlem af Rigets Raad og blev bl. a. i 1364 sammen med
Gjældkjæren Evert Moltke sendt til Hansestæderne for at underhandle
om en Stilstand, der ogsaa virkelig kom i Stand; Aaret efter
medbeseglede han den endelige Fred. Snart efter kom det dog paa
ny til et Brud mellem Kongen og Hanseaterne, og til de sidste
sluttede sig nu de meklenborgske og holstenske Fyrster, der aftalte
en fuldstændig Erobring og Opløsning af det danske Rige (Jan.
1368). Fyrsterne fandt Forbundsfæller i adskillige jyske Adelsmænd
og blandt dem ogsaa I. N. sammen med baade Claus Limbek og
Stig Andersen. Disse 2 døde begge under Fejden, som varede lige
til 1373, og heller ikke I. N. nævnes senere.

Barner, Fam. Rosenkrantz's Hist.  I.

<i>Kr. Erslev.</i>

</chapter><chapter name="Rosenkrantz, Jacob, 1567-1616, til Arreskov, Kjærstrup m. m.">

<b>Rosenkrantz, Jacob,</b> 1567-1616, til Arreskov, Kjærstrup m.
m., var Søn af foran nævnte Erik Ottesen R. til Arreskov (d. 1575)
og blev født 14. Okt. 1567 paa Sandvig ved Bergen. Efter fuldendte 
Studier ved fremmede Universiteter (bl. a. 1587 i Padua) blev
han 1592 Hofjunker og ledsagede som saadan 1594 Kong Christian
IV's Stedfortræder ved Gustav Adolfs Daab, Christian Friis, til
Stockholm. Fra 1596-98 var han Skjænk, men tog saa Afsked
fra Hove og holdt 17. Juli 1599, 3 Dage efter sin Moders Død,
Bryllup i Odense med Pernille Henriksdatter Gyldenstjerne, der var
født paa Baahus 13. Dec. 1576. 1601 erholdt han Nyborg Slot i
Forlening, hvilket han 1610 ombyttede med Hagenskov, og dette
Len, som han beholdt til sin Død, maatte han en Tid forlade, i
det han i Anledning af Krigen 1612 blev beordret til Halmstad
for at bistaa den derværende Lensmand, Mogens Kaas. Af andre
ham betroede større Lejlighedshverv kan nævnes, at han 1601 med
4 fynske Rigsraader skulde taxere den fynske Adel til Rostjeneste,
1609 med Axel Brahe blev sendt til Hertug Hans i Anledning af
Uenigheden om den gejstlige Jurisdiktion paa Als og Ærø, 1610
med Kjeld Krabbe blev affærdiget til Kurfyrsterne af Sachsen og
Brandenborg for paa Kongens Vegne at mægle i nogle
Succes-ionsstridigheder og 1614, atter sammen med Axel Brahe, beordredes 
til for Fyns Vedkommende at udpege Gaarde til Soldaterhold. At
han var vel anskreven ved Hove, ses bl. a. af, at Kongen 1611
indbød ham til at staa Fadder til Prins Ulrik. J. R. døde i sin
kraftigste Alder 9. Sept. 1616 i Bergen, og kun 6 Aar efter
bortreves hans Enke ved en pludselig Død paa Stensgaard 2. Nov. 1622
fra en talrig Børneflok og fra stor timelig Velfærd, særlig efter den
Tids Forhold. Boet omfattede 7 Hovedgaarde (Arreskov, Kjærstrup,
Rubjærggaard, Søllested, Stensgaard, Nedergaard og Nygaard),
tilsammen 2526 Tdr. Hartkorn foruden i8221/2 Td. Hartkorn Jordegods
i Norge, i rede Penge 304026 Sp. Dir. samt Smykker, Klenodier
osv. af stor Værdi.

<i>Thiset.</i>

</chapter><chapter name="Rosenkrantz, Jens, 1640-95, Etatsraad">

<b>Rosenkrantz, Jens,</b> 1640-95, Etatsraad, var født 28. Dec.
1640 og Søn af ndfr. anførte Jørgen R. til Kjeldgaard (d. 1675),
Hofmester paa Sorø Akademi. Her fik R. sin Uddannelse og holdt
1658 en latinsk Mindetale over Chr. Thomesen Sehested. De
følgende Aar tilbragte han i Udlandet med Mag. Christen Lodberg
(X, 351) som Hovmester. 1670 blev han Kammerherre hos
Dronning Charlotte Amalie, 1671 Amtmand over Nyborg og Tranekjær
Amter, senere Justits- og Kancelliraad samt Landsdommer i Fyn
(o. 1680). 1692 opgav R. sine fynske Embeder efter at være bleven
Kammerraad; 1693 blev han Etatsraad og deltog i dette og det
følgende Aar i Kommissionerne i Raad stuen for Slottet. Død i
Kjøbenhavn 13. Jan. 1695. R., der efter sin Fader arvede
Kjeldgaard og 1683 kjøbte Qvitzowsholm (nu Hofmansgave), fik med sin
1. Hustru, Dorthe Friis (begravet 12. Nov. 1681), Datter af Mogens
Greve F. (V, 441), Favrskov. Gift 2. med Beate Sehested (f 28.
Sept. 1696), Datter af Niels S. til Mullerup. R. havde arvet sine
Fædres omfattende litterære Interesser og omtales som en «svar
belæst og en fornemme lærd Mand». Til Brug ved sine Studier
havde han samlet sig et ogsaa paa Manuskripter sjælden rigt
Bibliothek, som han beredvillig aabnede for lærde; efter hans Død kom
det under Hammeren og var da det største, der endnu var
bortsolgt i Kjøbenhavn.

Nyerup, Lit. Lex.
Werlauff, Efterr. om d. st. kgl. Bibl. S. 96 f.

<i>G. L. Wad.</i>

</chapter><chapter name="Rosenkrantz, Justine Cathrine, --1746">
<b>
Rosenkrantz, Justine Cathrine,</b> --1746, Datter af ndfr.
anførte Ludvig Baron R., blev o. 1680 Hotjomfru hos den
reformerte Dronning Charlotte Amalie, hvis Modstandere (Jomfru Moth
m. fl.) under Paaskud af, at det var usømmeligt, at Dronningen 
kun var omgiven af Damer af hendes egen Konfession, havde faaet
den lutherske Jomfru R.s Ansættelse tvungen igjennem for derved
at sikre sig en Spion i Dronningens Omgivelser. Valget var for saa
vidt godt, som man næppe kunde finde en til en saa hæslig Rolle
mere skikket Kvinde; med et stygt Ydre forbandt hun mange slette
Egenskaber; hun skildres som en nederdrægtig Person, hoffærdig
og uforskammet i sin Optræden mod Dronningen, der i 19 Aar
maatte taale hende om sig, før hun befriedes for hende. En
Kammerjunker ved Dronningens Hof, Friedrich Eman. v. Køtschau (IX,
644), havde vist hende Saadanne Opmærksomheder, at hun troede
at have erobret hans Hjærte; men han vendte sin Interesse mod
en anden Hofdame, Kammerjomfru Anna Emilie v. Dalwig, og
optændte derved hos Jomfru R. et saa rasende Had, at hun fattede
Tanken om at ombringe sin Medbejlerske, og efter et Par
Maaneders Forløb satte hun dette i Værk ved at komme Rottekrudt i
Jomfru Dalwigs Rissuppe (17. Marts 1699). Uagtet hun i Begyndelsen 
hyklede Medfølelse med Jomfru Dalwig, der blev heftig syg,
men slap derfra med Livet, blev hendes Forbrydelse dog snart
opdaget; hun blev ved en Kommissionsdom 17. April dømt til Døden.
Kongen formildede hendes Straf til livsvarigt Fængsel paa Hammershus, 
der senere ændredes til tvungent Ophold i Rønne, hvor hun
døde 1. Avg. 1746, 87 Aar gammel. Hun skal til det sidste have
bevaret sin «orgueil de Lucifer».

Lange, Udvalg af Criminalsager V, 189 ff. 
Brasch, Vemmetoftes Hist. II, 43 ff. 
Personalhist. Tidsskr. 3. R. VI, 199.

<i>G. L. Wad.</i>

</chapter><chapter name="Rosenkrantz, Jørgen, 1523-96, til Rosenholm og Skafføgaard, Rigsraad">

<b>Rosenkrantz, Jørgen,</b> 1523-96, til Rosenholm og
Skafføgaard, Rigsraad, var yngste Søn af ndfr. nævnte Otte Holgersen
R. til Boller og født paa Tørning Slot i Nordslesvig 14. Maj 1523.
Efter Forældrenes Død i Lybek 1525 blev det 2aarige Barn
opdraget hos sin Morfader, Hr. Jesper Gans til Putlitz, arvelig
Marskal i Kurbrandenborg. 1533, 10 Aar gammel, sendtes han tilbage
til Danmark til sin Faster Fru Sophie R., gift med Axel Brahe (II,
586), der var forlenet med Børringe Kloster i Skaane. Først lærte
han at læse og skrive af en Præst i Klosteret, sendtes derpaa til
Malmø for at lære Latin af Lektor Frands Vormordsen og sattes i
Huset hos den bekjendte Jørgen Kock. Da denne kort efter
begyndte Oprøret i Malmø, holdt han de adelige Børn tilbage som
Gisler i 9 Uger, indtil Axel Brahe og den øvrige Skaanske Adel
hyldede Grev Christoffer. Fru Sophie Rosenkrantz satte nu J. R. i 
Skole i Ystad, hvor han b1. a. havde til Lærer den senere som
Rektor i Ribe bekjendte Jens Pedersen Grundet. Da Kjøbenhavns
Universitet efter Grevefejdens Ophør var blevet gjenoprettet, blev
han sat i Huset hos de bekjendte Universitetslærere M. Oluf
Chrysostomus og Anders Sinning. 1539 blev han derpaa sendt til
Wittenberg med Anbefalingsskrivelser fra Christian III selv til Bugenhagen
og Melanchthon. I de 4 Aar, han var i Wittenberg, hørte han,
som han selv skriver i sin egen Levnedstegning, «mange drabelige
lærde Mænd, besynderlig Dr. Morten Luther og Philippum
(Melanchthon)». Han var saaledes kommet i personlig Berøring med
Lutherdommens Banebrydere baade i Tyskland og i Danmark, og dette
gav hele hans Liv sit Præg. Vel havde han i disse Aar næppe
Lyst til Bogen, men han havde faaet Respekt for grundig Lærdom
og fremfor alt for den rene, uforfalskede Lære, saaledes som den
lød fra Luthers og Melanchthons Mund; ogsaa Niels Hemmingsen
og mange andre bekjendte danske opholdt sig i disse Aar i
Wittenberg. Selv viste J. R. sig senere i Besiddelse af gode Kundskaber
baade i theologisk og især i dansk-historisk Retning, saa at den
berømte Historiker David Chytræus endog sendte ham Skrifter om
Danmark til Gjennemsyn.

1544 vendte J. R. tilbage til Boller, hvor han en Tid lang
holdt Hus sammen med sin Broder Otte (senere til Næsbyholm,
tidlig død); efter et foreløbigt Skifte mellem Brødrene holdt han
derpaa i nogle Aar Hus paa Næsbyholm; men 1548 drog han med
det store Brudetog til Sachsen og tog Tjeneste hos den berømte
Kurfyrst Morits af Sachsen. Han var en af de 6 Adelsmænd, der
Dag og Nat skulde følge Kurfyrsten, hvor han end færdedes; han
kom saaledes til at deltage i Magdeburgs Belejring og de øvrige
store Kampe i Tyskland, hvori Kurfyrsten spillede Hovedrollen.
1551 maatte han vende hjem, 28 Aar gammel, efter et indholdsrigt
Ungdomsliv, der havde bragt ham i Berøring med Protestantismens
Hovedledere i Tyskland.

De endelige Skifter mellem Brødrene fandt derpaa Sted; som
den yngste maatte J. R. nøjes med Strøgods og selv skabe sig
samlede Godser. Af 2 Bøndergaarde i Skaby (Skovby) i Hvilsager Sogn
(Randers Amt) dannede han da i Aaret 1551 Skabygaard (nu
Skafføgaard), hvor han i nogle Aar holdt Hus. 1552 tog han «efter
nogle af sine Venners Raad» Tjeneste ved Christian III's Hof,
hvorpaa han 1555 forlenedes med Koldinghus, hvortil 1557
henlagdes den gamle Borg Hønborg. Som Lensmand paa Koldinghus 
stod J. R. i det nøjeste Forhold til Hoffet. I Efteraaret 1558 tog
Christian III for længere Tid Ophold her. J. R. var imidlertid
blevet forlovet med Jomfru Dorthe Lange (Datter af Gunde L. til
Bregninge og Fru Karen Breide), der lige fra sit 7. Aar (f. 1541)
havde været i Dronning Dorotheas Jomfrubur. Kongen vilde fejre
Brylluppet, der var fastsat til 5. Febr. 1559, med stor Pragt, men
da han døde paa Koldinghus 1. Jan. s. A., maatte Brylluppet fejres
i stor Stilhed paa Hønborg. Kort efter Tronskiftet forflyttedes J.
R. til Dronningborg, det gamle Graabrødrekloster i Randers, der
var omdannet til et kongeligt Slot og i Forening med Koldinghus
var tillagt Dronning Dorothea som Livsejegods. Denne Flytning
skete vistnok efter J. R.s eget Ønske; han kom derved i
Nærheden af sine Godsbesiddelser. S. A. gjorde han et stort
Mageskifte med Kronen, hvorved den gamle Bispegaard Holmgaard
(Hornslet Sogn) tilfaldt ham. J. R., som 1563 tillige blev
Lensmand paa det nærliggende Kalø, opførte i de følgende Aar af
Holmgaard det prægtige Rosenholm, der blev færdigt 1569.
Samtidig gjorde han meget for Hornslet Kirke, der blev et helt
Mausoleum for ham og hans Slægt; her til flyttedes efterhaanden fra
Graabrødrekirke i Randers og fra Mariager Benene af hans
Forfædre, Rigshofmesteren Otte Nielsen R. og hans Oldefader
Rigshofmester Erik Ottesen R., hvortil senere kom hans Farbroder Holger
Holgersen (d. 1534), Fru Anne Meinstrup (d. 1535), hans Forældre
Otte Holgersen (d. 1525) og Fru Margrethe Gans (d. 1525), der
tidligere vare flyttede til Ut Kirke ved Boller af Broderen Holger
Ottesen R. (d. 1575), men 1642 af J. R.s Søn, den lærde Holger,
flyttedes til Hornslet, da Boller var kommet ud af Familiens Eje.
Ogsaa paa Skafføgaard opførte J. R. den til Dels endnu staaende
Hovedbygning.

9. Juni 1563 var J. R. blevet optaget i Rigsraadet. Det var
netop paa denne Tid, at Syvaarskrigen udbrød. En Mængde Hverv
betroedes i den følgende Tid J. R., dels i Jylland (til Dels sammen
med hans Broder Holger), dels til diplomatiske Sendelser, saaledes
i 1563 og 1564 til de frugtesløse Fredsmøder i Rostock, 1564 til
Kurfyrsterne af Brandenborg og Sachsen og til Kejseren. Efter sin
Tilbagekomst sent paa Aaret fik han derpaa (ligesom tidligere 1563)
Ordre til at have Tilsyn med Jylland, «om noget hastig paakom».
I de følgende Aar opholdt han sig i Regelen i Jylland; 1567 deltog
han i det frugtesløse Fredsmøde i Stralsund og i de mange
Forhandlinger med de slesvigske Hertuger om Lenspligten til Danmark, 
en Sag, som J. R. overhovedet havde meget med at gjøre (hvorom
ogsaa hans i sin Tid paa Rosenholm opbevarede Arkiv med
Afskrifter af de vigtigste Statsakter angaaende det slesvigske
Spørgsmaal bar Vidnesbyrd), indtil Sagen fandt en foreløbig Afslutning
ved Lenshyldingen i Odense 1580. Ogsaa i Fredsmødet i Roskilde
1568 tog J. R. Del, om han end ikke som hans Broder Holger var
blandt de egentlige Underhandlere, og han sendtes 1569 til
Rigsgrænsen for i Forening med svenske Sendebud at sørge for Fredens
Iværksættelse, hvilket dog mislykkedes, hvorpaa Krigen atter udbrød.
Ogsaa i den endelige Stettiner-Fred 1570 deltog J. R. som en af de
danske Underhandlere.

Ogsaa i de følgende Fredsaar deltog J. R. i mange diplomatiske 
Sendelser, var saaledes 1572 ved Brømsebro og 1574 i Stockholm, 
1577 i Emden og Hamborg for at underhandle med England
om Sejladsen paa de nordlige Have, hvor Kongen fordrede
Overhøjhed. Ogsaa i den indre Rigsstyrelse var J. R. i disse Aar meget
virksom, og om han end aldrig (saaledes som det undertiden angives)
efter sin Broder Holgers Død (1575) fik dennes Stilling som
«Statholder i Nørrejylland», saa havde han dog faktisk faaet en Del 
af denne Stillings Forretninger i sin Haand. Navnlig holdt han
omtrent aarlig sammen med andre betroede Mænd kongl. Retterting
i Viborg, hvorfor han ogsaa her havde faaet indrettet sig en egen
Gaard (en Del af den gamle Bispegaard). At han i sin 33aarige
Rigsraadsstilling ogsaa deltog i de almindelige kongl. Retterting og
Rigsraadsdomme uden for Jylland, er en Selvfølge. Af stor Vægt
i retshistorisk Henseende ere derfor de Ord, han 1594 skrev til sin
Søn Holger: «Jeg sender dig en dansk Lovbog, som de kalde
Jysk Lov, og endog de have en synderlig Lov udi Skaane og en
anden udi Sjælland, saa følge vi dog almindelig denne jyske Lov
udi de Domme, som gaa for Kongen og Danmarks Raad.» Disse
Ord af en Mand, der i en lang Aarrække aarlig mange Dage i
Træk, Time efter Time, havde været med til at afsige Saadanne
Domme, indeholde saa tydeligt et Vidnesbyrd om Jyske Lovs
Betydning som en Slags Landslov ved Rigets højeste Ret, at ingen
Fortolkning formaar at rokke dem.

Ved Frederik II's Død 1588 blev J. R. som en af de ældste Raader 
tillige Medlem af Regeringsraadet i den unge Christian IV's
Mindreaarighed. I denne Stilling sluttede han sig nøje til sin gamle
Ven Kansleren Niels Kaas; de havde fulgtes trolig ad i en lang
Aarrække i en Mængde Hverv baade i Ind- og Udland. J. R. 
var den eneste af de i Aaret 1588 udnævnte Regeringsraader, der
vedblev at sidde i Regeringen lige hen imod den Tid, da
Kongens Kroning og endelige Overtagelse af Regeringsmyndigheden
forestod. Efter Niels Kaas' Død (29. Juni 1594) var han det
betydeligste Medlem af Regeringen. I Regeringsraadet sad Steen Brahe,
der havde været gift med en af hans Broderdøtre, og 1595 optoges 
Jacob Seefeldt, der havde været gift med en anden af dem.
Baade i selve Regeringsraadet og ved Hove, hvor J. R.s Brodersøn 
Frederik R. (til Rosenvold) indtog en betydelig Stilling, var
saaledes den Rosenkrantzske Kreds stærkt repræsenteret. Hvad der
er særlig fremtrædende ved J. R.s saa vel som tidligere ved Niels
Kaas' Styrelse, er stor Frygt for at begaa Overgreb over for
Kronen og stor konservativ Forsigtighed for ikke at foregribe noget,
men ogsaa en stor Retfærdighedsfølelse, Stræng sædelig Alvor og
stor Frygt for religiøse Stridigheder. I den Henseende gik J. R.
stadig i Spidsen. Han berømmes derfor stærkt af sine Venner
som en stræng Cato, der ivrede mod al Slags Overdaadighed,
ligesom han ogsaa selv var baaren af en Stræng sædelig og religiøs
Alvor. Den evangeliske Læres Renhed var i kirkelig Henseende
hans Hovedmaal. Selv søgte han sin Styrke i daglig Læsning i
sine gamle Læreres, Luthers og Melanchthons, Skrifter. Allerede
i Frederik II's Tid havde han siddet i den Kommission, der skulde
undersøge Niels Hemmingsens Forhold, og var aabenbart en af
dennes ivrigste Modstandere, netop fordi han frygtede saa stærkt
for alle «Subtiliteter» i Trossager. Dette kommer ogsaa stærkt til
Orde i hans interessante Breve til Sønnen, den lærde Holger, medens
denne studerede i Wittenberg; thi hvor stolt han end var over denne
unge Søn, der allerede som ganske ung gjorde sig bemærket ved
sine theologiske Disputatser, saa skriver han dog de strængeste
Breve til ham og advarer ham netop mod «Subtiliteter».

Til Anders Sørensen Vedel havde J. R. staaet i nøje Forhold;
han søgte paa alle Maader at opmuntre ham til at fortsætte Saxo
og meddelte ham Aktstykker fra sit Arkiv paa Rosenholm. Men
da det stadig trak ud med Vedels Arbejde, og da J. R. var meget
begjærlig efter en Skildring navnlig af den nyere Tid, fratoges
Arbejdet kort efter Niels Kaas' Død Vedel og betroedes til Niels
Krag med Paalæg om at begynde med Christian III's Historie. -- 
Ogsaa Tyge Brahe havde en Ven i J. R. Saa længe denne levede,
blev der heller ikke foretaget noget mod Tyge Brahe, om end
Regeringsraadet, der paa flere Maader havde vist sin Interesse for 
Tyge Brahes Værk, til sidst blev nødt til at gribe ind i Tyge
Brahes Forhold til hans Bønder og i lignende Forhold.

Endnu i Febr. 1596 deltog J. R., om end svag, i Regeringshandlinger 
paa Koldinghus, hvor den unge Konge opholdt sig.
Efter de langvarige Stridigheder med Enkedronning Sophie var det
nu endelig blevet bestemt, at Kongen om Sommeren skulde krones
og selv overtage Regeringen. J. R. skulde dog ikke opleve dette.
Efter Tilbagekomsten fra Koldinghus til Rosenholm maatte han gaa
til Sengs; at det var Døden, der forestod, vidste alle. Hele
Regeringsraadet og en Mængde adelige Venner og Slægtninge indfandt
sig derfor paa Rosenholm for at tage Afsked med den gamle
Cato, som alle, og ikke mindst Bønderne i Rosenholmegnen,
nærede stor Hengivenhed for. Sygelejet blev dog langvarigt. Ogsaa
Biskoppen i Aarhus, Jens Gjødesen, var længe tilstede paa
Rosenholm og har i sin Ligprædiken givet en smuk Skildring af den gamle
Hædersmands hele Liv og Færd og især af sine Samtaler med ham
under hans Sygeleje. Langfredag (9. April) udaandede han, og
Christi Himmelfartsdag -- samme Højtidsdag, da han var født -- 
20. Maj 1596 stedtes han til Hvile i Hornslet Kirke. -- Fru Dorthe
Lange flyttede til Skafføgaard, hvor hun døde 9. Marts 1613.

J. Gødissøn, Ligpræd. ov. J. R. (1597). 
Danske Mag. IV. 
Hist. Tidsskr. 5. R. V og  VI.                                                                              

<i>A. Heise.</i>

</chapter><chapter name="Rosenkrantz, Jørgen, 1607-75, til Kjeldgaard">

Rosenkrantz, Jørgen, 1607-75, til Kjeldgaard, Søn af ovfr.
nævnte Holger R. (d. 1642), var født paa Rosenholm 11. Juli 1607
og fik som sine Brødre en fortrinlig Opdragelse og Uddannelse,
som han afsluttede ved Studeringer i Udlandet; samtidig med sin
ovfr. anførte Broder Erik besøgte han Universitetet i Oxford. Efter
sin Hjemkomst traadte han ind i danske Kancelli, hvor han gjorde
Tjeneste 1633-37. Sidstnævnte Aar 12. Avg. holdt han Bryllup
med Christence Juel (f. 26. Avg. 1612 d. 11. Nov. 1680), Datter af
Norges Statholder Jens J. til Kjeldgaard (VIII, 571). Til denne
Gaard, som R. fik med sin Hustru, og hvis Gods han forøgede,
synes han derefter at have trukket sig tilbage, indtil han atter gik
i Statens Tjeneste, som Rentemester, vistnok efter Frederik III's
Tronbestigelse. Som saadan aflagdes han med de norske Len
Halsnø Kloster med Hardanger samt Udsten Kloster og steg til
øverste Rentemester. Han synes at have haft Kongens Tillid i
en særlig Grad, maaske fordi han viste sig som en afgjort
Modstander af Corfits Ulfeldt. 1653 forlod R. Rentekammeret for at 
overtage Posten som Hofmester paa Akademiet i Sorø, hvormed
var forbundet Børglum Klosters Len. Til dette Embede var R.
utvivlsomt vel skikket, og en særegen Tilfredsstillelse maa det have
været for ham at blive sat i Spidsen for en Institution, i hvis
Skabelse hans Fader havde haft saa megen Del. Den alvorlige, kloge
og fromme Mand slægtede sin Fader paa ogsaa i Omhu for
Ungdommens Uddannelse, og med aldrig svigtende Interesse styrede
han Akademiet, ja under de saare vanskelige Krigsaar 1657-60,
da dets Indkomster saa at sige ophørte, holdt han det med største
Opofrelse gaaende ved sine egne Midler; men han formaaede ikke
at hindre Akademiets Ophævelse 1665, hvorefter han forblev boende
i Sorø som Forstander for Skolen til sin Død, 8. Jan. 1675. Som
Descendent af Birgitte Gjøes Broder Falk G. havde R. 1653 paa
Rigsraadets indtrængende Anmodning ogsaa paataget sig Forstanderskabet 
for Herlufsholm, der næppe kunde have faaet en bedre
Skoleherre. Ogsaa denne Stiftelse rystedes i sin Grundvold ved
Krigens Ødelæggelser; men ved de kloge Foranstaltninger, som R.
efter modent Overlæg traf, lykkedes det ham ikke alene at redde
Skolen fra Ruin, men endogsaa at afbetale en Del af dens Gjæld.
For Herlufsholm som for Sorø Akademi var han som en Fader.
Hans egne økonomiske Forhold vare efter Krigen blevne saa
mislige, at han 1664 saa sig nødsaget til at gjøre Opbud.

R.s Lærdom var som hos flere Medlemmer af hans Slægt og
hos adskillige velstuderede Adelsmænd i det 17. Aarhundrede
væsentlig theologisk. At han dog ogsaa har haft Sans for andre
Sider af Aandslivet, derpaa tyder det, at han var Digteren Søren
Terkelsens Patron. Noget videnskabeligt Arbejde forfattede han
næppe, men nøjedes med at udgive adskillige Traktater og
Andagtsbøger, af hvilke en 100 Aar senere udgik i 3. Udgave. Da
Ærkebiskop H. Svane døde 1668, meldte R. sig med Ønske om at bestige 
Sjællands Bispestol og skal have haft gode Udsigter; imidlertid
blev Dr. Hans Wandal ham foretrukken. Regeringen vilde næppe
have været tjent med at have en Rosenkrantz paa denne Plads,
Gejstligheden rimeligvis heller ikke, hvor ædel en Personlighed han
end var.

Nyerup, Lit. Lex. 
Melchior, Efterr. om Herlufsholm S. 113 ff. 
Wendelboe, Mindesmærker i Sorøe Acad. Kirke S. 80 f. 
Hofman, Dsk. Adelsmænd II, 12.
Nye Danske Mag. IV, 216 ff.

<i>G. L. Wad.</i>

</chapter><chapter name="Rosenkrantz, Ludvig Baron, 1628-85, Stiftamtmand">

<b>Rosenkrantz, Ludvig</b> Baron, 1628-85, Stiftamtmand, var
Broder til ndfr. nævnte Oberst Maximilian R. og født i Odense 
18. April 1628. Allerede før Christian IV's Død havde han faaet
Fændriks Gage til Ophold i Udlandet for sin militære Uddannelse,
og dette vedblev under Frederik III. Efter Hjemkomsten fik han
1654 Bestalling at være Skibskapitajn, 1658 blev han Krigskommissær 
nordenfjælds (til 1661) og drog samtidig til Throndhjem med
den Troppeafdeling, som sendtes did for at tilbageerobre Byen fra
Svenskerne, der overgave den i Dec. 1658. 1671 blev han
Vicegeneralkommissarius og 1673 virkelig, ligesom han s. A. blev
Amtmand i Stavanger Amt og Assessor i Overhofretten samt 1680
Stiftamtmand i Christianssands Stift, men flyttede dog først i 1684 fra
Stavanger til Christianssand. Her modtog han det følgende Aar
Christian V paa hans Besøg i Norge, men døde kort efter
sammesteds 23. Avg. 1685 efter langvarig Svagelighed.

L. R. var o. 1657 bleven gift med den Tids rigeste Arving i
Norge, Jomfru Karen Movat (d. i Christiania 1675), Datter af Axel
M. til Hovland osv. (XI, 500); med hende fik han et særdeles
betydeligt Jordegods i Bergens Stift. 14. Jan. 1678 blev han Friherre,
i det Baroniet Rosendal oprettedes af 3 af hans Sædegaarde,
Hatteberg, Mel og Sem, med underliggende Gods. Han beboede
Hatteberg, hvor han i Begyndelsen af 1660-Aarene opførte den
endnu bevarede prægtige Hovedbygning. 1679 blev han Gehejmeraad, 
formentlig samtidig med at han indgik sit andet Ægteskab,
med Dronning Charlotte Amalies Kammerjomfru Clara Catharina
v. Stockhausen (d. i Kjøbenhavn 1689), der paa Grund af sin lange
Tjeneste til Hove nød flere Begunstigelser og 1685-86 fik
eftergivet de 4500 Rdl., der vare deciderede ham til Ansvar i hans
Regnskab. Skjønt han ved Skatteansættelsen i 1676 regnes for en af
Landets rigeste Mænd, vare hans Omstændigheder ved hans Død
ret mislige. Alle hans 4 Sønner døde uden Afkom, den sidste 1723,
med hvem denne friherrelige Linje udgik; Datteren Justine Cathrine
R. er nævnt ovfr.

Skrifter udg. af Bergens hist. Forening Nr. 3.

<i>H. J. Huitfeldt-Kaas.</i>

</chapter><chapter name="Rosenkrantz, Ludvig Nielsen, --1460--, til Tange og Palsgaard, Rigsraad">

<b>Rosenkrantz, Ludvig Nielsen,</b> --1460--, til Tange og Palsgaard, 
Rigsraad, var Søn af Hr. Niels Jensen R. til Tange og yngre
Halvbroder til nedennævnte Otte Nielsen R. Han var Ridder 1447
og Rigsraad maaske 1453, men i alt Fald fra 1460; 1468 deltog han i
et Forligsmøde i Halmstad med Svenskerne. Efter sin Fader eller
efter sin Broder Niels Nielsen erhvervede han Tange (ovfr. S. 201);
en anden af hans Besiddelser var Palsgaard. Han var Lensmand 
paa Riberhus 1454 og maaske ogsaa 1464, men derimod næppe
efter 1469; det ser nærmest ud, som om han er blevet afsat fra
Lenet, og det endskjønt han endnu 1486 paastod, at han havde
Panteret i det. I det sidstnævnte Aar rejste han derfor
Erstatningskrav mod Kong Hans, som imidlertid paa sin Side fremkom
med svære Beskyldninger mod Hr. L., der vise denne som en
voldsom og lidet lovlydig Natur. Særlig betegnende er en
Oplysning, man herigjennem faar om, at L. N. i hele 32 Aar havde
været fredløs, - en Oplysning, som unægtelig maa vække en ikke
ringe Forundring, da han baade under Christian I og under Hans
nævnes saa ofte som nærværende ved Rigsraadsmøder og andre
Forhandlinger om Statens Anliggender, at man paa Forhaand vilde
anse noget saadant for omtrent utænkeligt. Kong Hans lod sig
dog nu i 1486 af Hr. L. s Brodersøn Erik Ottesen bevæge til at
gaa ind paa et Forlig, der mægledes af nogle Rigsraader, og
hvorved Hr. L. maatte opgive alle Krav paa Riberhus mod at faa
Nørre- og Østerherred i Varde Syssel i Pant for 2500 Mark, uafløst
for Livstid. Hr. L. forekommer derefter fremdeles som Rigsraad,
saaledes 1489, og levede endnu 1490; men i 1492 synes det, som
om han har været død. Hans Hustru Kirstine var en Datter af
Hr. Anders Hack og den «ildonde» Fru Gertrud Mogensdatter
Munk; hun levede endnu 1492.

Barner, Fam. Rosenkrantz's Hist. I, 176 ff.

<i>William Christensen.</i>

</chapter><chapter name="Rosenkrantz, Marcus Gjøe, 1762-1838, norsk Statsraad">

<b>Rosenkrantz, Marcus Gjøe,</b> 1762-1838, norsk Statsraad,
tilhørte en Gren af den store Adelsslægt, der havde faaet Tidernes
Ugunst at føle. Hans Fader, Otto Christian R. (f. 1723 d. 1785),
var først ansat som Officer ved forskjellige norske Regimenter og
til sidst 1780 Kommandant paa Vardøhus. I sit 2. Ægteskab, med
Karen Johanne f. Rønning, havde han 3 Sønner, af hvilke M. G.
blev født paa Gaarden Vigvold i Tvejd ved Christianssand 25. Jan.
1762. Faderens smaa Kaar lagde Hindringer i Vejen for hans og
hans Brødres Uddannelse, og han modtog sin første Undervisning
i Hjemmet af Forældrene, indtil han senere dels gjennem Slægtningers 
Understøttelse, dels ved en ham tilfalden Arv blev sat i
Stand til at studere ved Kjøbenhavns Universitet, hvor han 1784
underkastede sig latinsk-juridisk Examen. S. A. kom han som
Avskultant og derefter som overordentlig Assessor i Overhofretten til
Christiania. I 1786 arvede han en Slægtning, hvorefter han kjøbte
Lerbæk ved Frederikshavn, hvorhen han flyttede i 1790 efter at 
have fratraadt sit norske Embede. Han kom dog atter tilbage til
Norge, hvor han 1794-97 var Magistratspræsident i Christiania.

I 1796 ægtede han, der forud (1790-92) havde været gift med
Amalia Tugendreich f. v. Barner, Maren f. Juel, Enke efter
Generalavditør Ole Chr. Wessel, og dermed begyndte et nyt Afsnit af hans
Liv, i det han flyttede til sin Hustrus smaalenske Godser,
Borregaard og fornemmelig Hafslund, hvor han senere i en Række af
Aar levede som den rige Godsejer. Samtidig hermed vistes der
ham megen ydre Ære og Tillid. 1804 blev han Kammerherre og
Amtmand i Smaalenene.

Ved Krigens Udbrud i 1807 lagdes der i stor Udstrækning
Beslag paa hans Arbejde som paa hans Offervillighed. Han blev
Medlem af den norske Regeringskommission og af Overkriminalretten 
samt Formand i Finanskassedirektionen for Norge. Regeringskommissionen 
opløstes 1810; men han var da allerede udnævnt
til Stiftamtmand i Akershus, hvad han vedblev at være til henimod
Udgangen af 1812. Han deltog ogsaa i Stiftelsen af Selskabet for
Norges Vel og dermed tillige i Bestræbelserne for Oprettelsen af
et norsk Universitet; han var en af dem, som underskreve
Opfordringen til den almindelige Pengeindsamling til et Grundfond for
dette, og ydede dertil klækkelige Bidrag. I de sidste Dage af
1811 kaldtes han med Grev Wedel og Biskop Bech til Kjøbenhavn
for at arbejde i den Kommission, der foranledigede de kongl.
Resolutioner af 12. Febr. 1812, hvorved Christiania blev fastslaaet
som Universitetsstad, og 15. Marts, hvorved det bestemtes at
organisere et fuldstændigt Universitet. I 1813 udnævntes R. til
Enedirektør for Rigsbankens norske Afdeling.

Saa kom Aaret 1814. Ved Notabelmødet paa Ejdsvold 16.
Febr. var R. en selvskreven Deltager. Han blev 2. Marts udnævnt
til Medlem af Regeringsraadet og rejste saa kort efter sammen med
Stiftamtmand de Thygeson gjennem Sverige til Kjøbenhavn. De
erholdt svensk Pas og besøgte undervejs den svenske Reservehærs
Chef, Grev Essen, som ikke anede, at R.s Sendelse havde det
Øjemed at træffe Ordning om Norges fremtidige Forhold til Danmark
og overbringe Frederik VI de officielle Aktstykker om den nye
norske Regerings Oprettelse m. m. Tilbagevejen lagde R. i April
over Jylland og Skagerak. Efter Grundlovens Vedtagelse og
Kongevalget udnævntes han til Statsraad.

I denne Stilling indlagde han sig med sine Kolleger store
Fortjenester af Norge. Ved Konventionen i Moss 14. Avg. 1814 havde 
Christian Frederik forpligtet sig til at overdrage Regeringen til
Statsraadet, som ved denne Tid faktisk var reduceret til blot at tælle
4 Medlemmer (R., Aall, Collett, Sommerhielm). Som dettes første
Medlem havde R. en meget vanskelig Opgave at løse (smlg. IV,
55 ff.). Det var, som N. Aall har ytret i et Brev til C. Anker,
«en Vandring paa Randen mellem 2 Afgrunde». Naar Opgaven
blev løst, og naar det lykkedes de 4 Mænd at føre Riget igjennem
den Krisis, for hvilken det var udsat, da tilkommer Æren derfor
dem alene; en Udskiftning, hvorved enhver kunde faa sin Part, er
her umulig. R. var Statsraadets første og repræsentative Medlem;
for ham kom der til de offentlige Vanskeligheder endnu private, i
det hans store smaalenske Godser gjennem Krigens Gang vare
komne i den svenske Hærs Vold. Men dette havde ingen Indflydelse 
paa ham, hvis Handlemaade var ophøjet over al privat Interesse.

Efter den svenske Konges Valg til norsk Konge vedblev R.
foreløbig som Medlem af det rekonstruerede Statsraad, dog uden
noget Departement, alene som Direktør for Rigsbanken. «Da Foreningen 
var sluttet», siger J. Aall, «tabte han Lysten til en alvorlig
Deltagelse i Statsforretninger, og ved en frivillig Fratrædelse
udelukkede han sig fra Forretninger, hvis Byrde han næppe, under
Tingenes nye Skikkelse og Statsstyreisens forandrede Former, var
skikket til at bære.» 12. Jan. 1815 fik han efter eget Ønske
Afsked som Statsraad og Direktør for Rigsbanken. Hans offentlige
Løbebane var dog ikke dermed afsluttet. Hans personlige Anseelse
foranledigede, at han gjentagne Gange valgtes til Medlem af
Stortinget. Han mødte saaledes i 1818 og 1824 som 1. Repræsentant
for Smaalenenes Amt og atter 1827 og 1828 som Repræsentant for
Frederikshald. 1818, 1824 og 1827 var han Præsident i Lagtinget.
Carl Johan, der paa mange Maader udmærkede ham, tilbød ham
1827 den efter Sommerhielm ledige Post som Statsminister, hvilken
han dog afslog.

Efter Krigen blev R.s økonomiske Stilling rokket. Hans Hustru 
Maren f. Juel døde i 1815, og af Frygt for at forurette hendes
Arvinger gjorde han sig ved Boets Opgjør selv Uret. Senere stødte
andre Vanskeligheder til, og den en Gang grundrige Mand
nødsagedes til at opgive sit Bo. Stortinget bevilgede ham da en
Pension af 2000 Sp. Dlr., hvilken han oppebar indtil sin Død, der indtraf
i Christiania 11. Maj 1838. Det var hans pletfrie og faste Karakter, 
der vandt ham den almene Agtelse; hans Evner, som desuden
sløvedes med Aarene, hævede sig ikke over det almindelige.

Da Niels Rosenkrantz døde i 1824, arvede R. efter denne sin
Broder det Rosenkrantzske Familiearkiv fra Rosenholm, hvilket han
lod bringe til sit daværende Opholdssted, Frederikshald. J. Chr.
Berg ønskede strax at kunne benytte dets rige Skatte, men erholdt
til Svar, at det først kunde ske, naar R. selv havde gjennemset
sit Arkiv. Dette forblev saaledes hos ham og var der fremdeles,
da den store Ildebrand i 1826 udbrød og lagde Frederikshald i
Aske. Det endnu ikke udpakkede Arkiv brændte i sine Kasser.

Hermoder 1822.
Halvorsen, Norsk Forf. Lex.

<i>Yngvar Nielsen.</i>

</chapter><chapter name="Rosenkrantz, Maximilian, o.1630-1676, Officer">

<b>Rosenkrantz, Maximilian,</b> o.1630-1676, Officer. <i>Holger R.</i>,
Søn af den ulykkelige Forbindelse mellem Frederik R. og Rigborg
Brockenhuus (s. ovfr. S. 211), blev lyst i Kuld og Kjøn af sin
Faders Slægt og 1624 optagen i den danske Adel. Han foretrak dog
at leve i Udlandet, tjente sig i Holland op til Oberst og ægtede
Josina van der Lauwick, Enke efter Johann Thuring Baron v.
Hallweil og Datter af Goossen v. d. L., Drost i Buren i Gelderland.
Deres 2 Sønner optræde tidlig i Danmark; saaledes solgte de 1647
Nybøllegaard, som de havde arvet efter deres Farmoder. M. R.,
den yngste af dem, har mulig taget nogen Del i Carl Gustavs-Fejden; 
i det mindste fik han 1660 Bestalling som dansk Oberst;
men han vedblev dog i lang Tid at være knyttet til sin Moders
Fædreland, hvor han skal have haft Kompagni i Prinsen af
Oraniens Garde, og hvor han 1664 ægtede Elisabeth van Tuyll,
Datter af Jacob v. T. til Bulkenstijn. Først da Christian V
begyndte at ruste til den Skaanske Fejde, vendte R. definitivt
tilbage til sin Slægts Hjemland, fik 1672 ny Bestalling som Oberst
og blev Chef for et Infanteriregiment, sammensat af hvervede
Frikompagnier, der tidligere havde hørt til Feltmarskal Ebersteins 
(jvfr. IV, 400). R. fik foreløbig Garnison i Fredericia, hvor han blev
Kommandant; men 1675 var han med ved Wismar og Aaret efter
i Skaane. R. og hans Regiment hørte til det Korps, som fra
Landskrone blev sendt til Halland under Duncan (IV, 363), og
som blev oprevet i Slaget ved Fyllebro 17. Avg. 1676. Med største
Heltemod røgtede R. her det ham tildelte Hverv, at dække
Tilbagegangen, men sammen med J. F. Lutzow (X, 574) og mange
andre faldt han uden at kunne redde sine Kammerater, dræbt af 
en Musketkugle i Panden. Hans eneste Søn, Holger Henrik R.,
der arvede Lenet Bulkenstijn i Gelderland, døde ung.

<i>H. W. Harbou.</i>

</chapter><chapter name="Rosenkrantz, Mette, o.1533-1588, til Vester Vallø m. m.">

<b>Rosenkrantz, Mette,</b> o.1533-1588, til Vester Vallø m. m.,
var Datter af ndfr. nævnte Oluf Nielsen R. til Vallø (d. 1545). I
sin Barndom (1542-43) havde hun den senere saa berømte Niels
Hemmingsen til Lærer. Omtr. 14 Aar gammel blev hun trolovet
med Steen Rosensparre til Skarholt (s. ndfr.); o. 1551 bleve de gifte.
Da han var falden i Slaget ved Svarteraa (20. Okt. 1565), sad hun
som Enke, indtil hun 14. Sept. 1567, da omtr. 34 Aar gammel, paa
Vallø holdt Bryllup med Rigshofmester Peder Oxe til Gisselfeldt
m. m. (XII, 495). Ved den store Arv, der efterhaanden tilfaldt
hende, ved sine rige Giftermaal, sin kraftige Personlighed kom
hun, især som Peder Oxes Hustru, til at indtage en meget
fremragende Stilling. Da hendes Ægteskab med P. Oxe var barnløst,
havde han (d. 24. Okt. 1575) paa Livstid sikret hende Besiddelsen
af sine Godser Gisselfeldt, Løgismose og Tølløse, Halvparten af
Holmegaard i Sjælland, Togerup i Skaane og Tange i Fyn.
Desuden havde hun endnu sammen med sine Børn af første Ægteskab
Del i Skarholt. Selv ejede hun Halvparten af Vallø (Vester Vallø),
medens den anden Halvpart (Øster Vallø) tilhørte hendes ældre
Søster Birgitte, Enke efter Rigsraad Peder Bille til Svanholm; efter sin
Moder, Fru Ide Munk, arvede hun bl. a. Totterupholm (Rosendal).
Mest bekjendt er hun bleven ved Opførelsen af den prægtige
Bygning paa Vallø, Vester Vallø, medens Søsteren aldrig fik fuldført sin
Halvdel. Hun var stolt og myndig; til andre Tider vidne hendes
Breve dog om hjærtelig Deltagelse og stor Religiøsitet. Hendes
egenhændige Breve indtage en ejendommelig Stilling ved deres
forfærdelige Retskrivning, hvorigjennem imidlertid den reneste
Bondeudtale skinner frem. De ere af stort Værd for enhver, der vil
studere den Tids Retskrivning og Udtale. Den mægtige Kvinde
gav henimod sin Død en skaansk Troldkvinde, som hun derfor lod
gribe og dømme, Skyld for sin Svagelighed. Hun døde paa
Skarholt 2. ell. 3. April 1588.

Hist. Tidsskr. 5. R. V.

<i>A. Heise.</i>

</chapter><chapter name="Rosenkrantz, Mogens, o. 1700-1778, Justitiarius i Højesteret">

<b>Rosenkrantz, Mogens,</b> o. 1700-1778, Justitiarius i Højesteret,
en Søn af Axel R. til Spøttrup (d. 1724) og Karen f. Reedtz (d. 1721),
overtog efter Faderens Død dennes Ejendom og synes ikke at have
beklædt nogen Embedsstilling, forinden han 1748 beskikkedes til 
Assessor i Højesteret. 1759 blev han Deputeret for Finanserne, var
1762-67 tillige Medlem af Kommissionen til Landvæsenets
Forbedring og tog sig som saadan med stor Varme af de jyske Heders
Kolonisation. 1765 udgik han af den øverste Finansstyrelse og
udnævntes til Justitiarius i Højesteret, men beklædte kun til 1769 
dette betydningsfulde Embede. 1766 blev han Medlem af
Lovrevisions-kommissionen og var tillige 1766-76 Kurator for Vemmetofte
Kloster. Han døde 20. Nov. 1778 paa Palsgaard i meget trykkede
Formuesomstændigheder, der kort forinden endog havde medført
Tabet af hans Fædrenegaard. 1748 var han bleven Etatsraad, 1754
Konferensraad og 1755 Kammerherre; 1760 blev han hvid Ridder,
1763 fik han Enkedronningens Orden, og 1765 udnævntes han til
Gehejmeraad. -- Han var gift 1. med Elisabeth Sophie f. Holsten
(f. 1704 d. 1738), 2. (9. Juni 1747) med Christine f. Hornemann (f.
17. Nov. 1690 d. 25. Sept. 1763).

<i>G. Kringelbach.</i>

</chapter><chapter name="Rosenkrantz, Niels (Axelsen), --1626, til Buderupholm og
Gunderstedgaard">

<b>Rosenkrantz, Niels</b> (Axelsen), --1626, til Buderupholm og
Gunderstedgaard, var Søn af Axel R. til Buderupholm og Ellen
Juel, kom i en tidlig Alder til Hove, fik 1605 Christian IV's
Forskrift til Landgrev Morits af Hessen til at antages som Edelknabe
hos Landgreven, men tjente Kongen for «Livdreng», da denne 1610
gjorde ham væragtig. Allerede s. A. fik han Bestalling som
Skibschef, og i de følgende Aar støder man ofte paa hans Navn i
Flaadens Historie. Dels blev han affærdiget for at udtage Baadsmænd
(1612 i Baahus, Akershus og Tønsberg Len, 1614 i Skaane, 1618 i
Jylland), dels i mer eller mindre selvstændige Udkommandoer: 1618
førte han med «Fides» kongl. Kommissærer til og fra Island og
krydsede i Mellemtiden i Nordhavet for at jage Fribyttere og hindre
ulovlig Sejlads og Fiskeri; s. A. sendtes han med Ove Gjedde til
Ceylon og Trankebar som Chef for de om Bord værende Tropper,
men blev undervejs Chef for «David»; dette Togt varede til April
1622. 1623 laa han med «Marekatten» paa Elben og Weseren, og
1624 afgik han med «Victor» til Spanien. Endelig laa han 1625
paa Weseren med «Svanen» og endnu et Orlogsskib; men s. A.
fik han i Anledning af den forestaaende Krig Bestalling som
Kapitajn over en Fane paa 200 Mand, og paa Toget i Tyskland blev
han Aaret efter bortrevet ved en tidlig Død; efter nogle
Beretninger indebrændte han i det brunsvigske. Han var trolovet med
Rigborg Hansdatter Arenfeldt, der siden fik Axel Nielsen Juul.

Lind, Krist. IV og hans Mænd p. Bremerholm S. 191. 
Personalhist. Tidsskr. 2. R. VI, 117.

<i>Thiset.</i>
</chapter>
<chapter name="Rosenkrantz, Niels, 1627-76, Officer">

<b>Rosenkrantz, Niels,</b> 1627-76, Officer, var født 31. Maj 1627 
paa Ørup i Skaane; hans Forældre vare nedennævnte Palle R. til 
Ørup (d. 1651) og Ingeborg Krabbe. Sine Drengeaar tilbragte han
i Norge, hvor Faderen var bleven Lensmand paa Nedenæs; siden
modtog han Undervisning først i Viborg Skole, siden paa Sorø
Akademi, indtil han 1649 fik sine Forældres Samtykke til at drage
udenlands for at lære Krigshaandværket. Han kom først til
Holland, hvor han tog Tjeneste som Pikenér ved et Kompagni af
Fæstningen Bredas Besætning; men næste Sommer gik han til de
spanske Nederlande, hvor hans Kammerat fra Sorø, Kongesønnen U. C.
Gyldenløve, der var 3 Aar yngre end R., kommanderede et spansk
Regiment. I dette traadte R. ind som simpel Rytter; Aaret efter
blev han Kornet ved Gyldenløves Livkompagni. I 6 Aar tog han
Del i de Kampe, der med vexlende Held bleve førte om de mange
Smaafæstninger i fransk og spansk Flandern. 1656 steg han til
Kapitajnlieutenant, nogle Maaneder senere til Ritmester. Men da
man i Danmark rustede sig til Krig mod Sverige, sendte
Gyldenløve, der alt 1654 var kaldt hjem, Bud til R., at han holdt 
et Kompagni aabent til ham. R. laa den Gang med Spanierne for
Saint-Ghislain, og «da han havde tjent dem saa længe», vilde han
ikke tage sin Afsked, før Fæstningen var tagen. Da han i Juni
1657 kom hjem, var det ham tiltænkte Kompagni, der bestod af
jyske Sogneryttere, «ruineret» under Kampen i Skaane. Kongen
gjorde ham derfor til Major og Chef for sit eget Livkompagni
Gjøngedragoner, og med disse kæmpede han saa i Halland under
Gyldenløve. Efter Freden i Roskilde (1658) oprettedes Kongens
Livregiment til Fods, den nuværende Livgarde. I dette Korps blev
R.s Kompagni indlemmet, og han selv blev dets første Oberstlieutenant. 
Det var, da Krigen s. A. brød ud paa ny, den eneste fast
organiserede Fodfolksafdeling i Kjøbenhavn og vandt under
Belejringen megen Hæder. En væsentlig Del i denne tilkommer R.,
der navnlig under det «store Udfald» (23. Avg.) viste glimrende
Tapperhed, med egen Haand fældede flere svenske Officerer og,
bedækket med Saar, som død blev baaren ind til Staden. Han
blev dog snart saa vidt helbredet, at han kunde tage Del i flere
af de paafølgende Kampe. Under Stormnatten (10.-11. Febr. 1659)
var han dog kun Tilskuer, da Kastellet, hvor Garden havde Post,
ikke blev angrebet.

Under og efter Regeringsforandringen sluttede R. sig til det
kongeligsindede Parti. Han var 1660 en kort Tid Kommandant i 
Nakskov og 1660-65 Amtmand over Jungshoved Amt ved Præstø,
hvad der dog nærmest var at betragte som et Tillæg til hans Gage,
thi han vedblev at være næstkommanderende over Livregimentet,
indtil han 1666 blev Oberst for det nyorganiserede sjællandske
nationale Infanteriregiment. I de paafølgende Aar blev det
nationale Mandskab indkaldt for at arbejde paa Kjøbenhavns
Befæstning, navnlig de store Nyanlæg ved Vestervold og Christanshavns
Vold; og da baade Kjøbenhavns Kommandant, Fr. Ahlefeldt, og
Overinspektøren over Fæstningsvæsenet, H. Ruse, vare sendte til
Norge, fordi det saa ud til Krig med England, fungerede R. dels
som Fæstningskommandant, dels som Leder af de nævnte Arbejder,
der dog uden Tvivl have været projekterede af Ruse. 1671 blev
R. udnævnt til Vicekommandant i Kjøbenhavn og 1672, ved
Ahlefeldts Død, til Kommandant, Oberst for Livregimentet og Medlem
af Krigskollegiet. Endnu s. A. forfremmede Christian V ham
derhos af egen Drift til Generalmajor med den smukke Motivering:
«paa det at han kan se, at man ogsaa kan komme frem med
Modesti». I Lejren ved Almind 1674 skjænkede Kongen ham
Danebrogsordenen. Som Oberst for Livregimentet viste R., at han 
havde et aabent Øje for Betydningen af en planmæssig Uddannelse, og
det ikke blot i Exercits, men ogsaa i Skarpskydning, for at
Mandskabet skulde lære «ikke at være bange for deres Gevær, som en
Del er».

1675 udbrød den skaanske Krig, der begyndte med et Angreb
paa Sveriges tyske Besiddelser. Ved Belejringen af Wismar fik R.,
der blev udnævnt til Generallieutenant, Kommandoen paa den
egentlige Angrebsfront over for Meklenborger-Porten og det uden for 
denne anlagte «nye Værk». 13. Dec. foretoges Stormen, men den blev
paa flere Steder slaaet tilbage, saa at Kongen var lige ved at
opgive den. Ogsaa R. havde paa sin Front haft store Vanskeligheder
at kæmpe med; især hindrede en Kærstrækning, der her omgav
Fæstningen, Stormkolonnens Fremrykning. R. lod derfor sine Folk
ved Hjælp af Faskiner bygge sig en Vej over Moradset; over
denne lykkedes det ham at føre Stormen igjennem, og da han først
havde faaet fast Fod i det «nye Værk», faldt Fæstningen.

Det følgende Aar (1676) blev Skaane Krigsskuepladsen. R.,
der havde været den første, som 29. Juni satte Foden i Land, fik
nu Befaling til at lede Angrebet paa Helsingborg Slot, hvortil Byens
Besætning havde trukket sig tilbage. Med sin vante Energi gik
han til Værket; 3. Juli om Morgenen steg han, for at faa bedre 
Udsigt, op paa et af de opkastede Belejringsværker; da blev han
ramt i Hovedet af en fjendtlig Kugle, og faa Timer efter udaandede
han, kort forinden Fæstningen overgav sig. Han havde levet og
han døde som en Riddersmand uden Frygt og Dadel.

Næsten et halvt Aar efter (21. Dec.) fandt hans Jordefærd
Sted med stor Pomp i Kjøbenhavns Nicolai Kirke, hvor et
prægtigt Epitafium blev rejst over ham. Han havde 30. Jan. 1662 i
Viborg ægtet Berte Skeel (f. 26. Marts 1644 d. 5. Juli 1720),
Datter af Rigsraad Christen S. til Vallø. I et smukt og lykkeligt
Samliv havde de den Sorg at miste alle deres Børn som smaa;
men de søgte Erstatning i at gjøre deres Hus til et Hjem for
mange af deres unge paarørende. Efter sit eget Udsagn havde R.
efter sine Forældre «ikke arvet en Skilling». Derimod fik han
1663 efter sin Svigerfader Holbækgaard i Rovgsø Herred, og 3
Aar efter kjøbte han Stovgaard og Alsted i Nørvang Herred. Fru
Berte Skeel har gjort sig bekjendt som en af «tvende danske
Heltes Enker», der stiftede Roskilde Jomfrukloster.

Bobé, Roskilde adelige Jomfrukloster S. 7 ff. og 45 ff. 
Vort Forsvar Nr. 324 f. 500. 
Larsen, Dansk-norske Heltehistorier 1648-1700. ff. 

<i>W. Harbou.</i>

</chapter><chapter name="Rosenkrantz, Niels, 1757-1824, Diplomat, Minister">

<b>Rosenkrantz, Niels,</b> 1757-1824, Diplomat, Minister, 
fødtes 9. Sept. 1757 i Øjestad i Norge og var Broder til ovfr. nævnte
Statsraad Marcus Gjøe R. Han blev Landkadet 1770, ansattes 1773
som Page hos Kronprins Frederik og udnævntes 1776 til Officer
ved det slesvigske Rytterregiment. 1782 blev han Kammerjunker
og gik over i den diplomatiske Tjeneste. I de følgende 4 Aar
fungerede han som Legationssekretær efterhaanden i Haag,
Petersborg og Stockholm, udnævntes i Avg. 1787 til Ministerresident i
Warschau, sendtes i Avg. 1789 til Petersborg, foreløbig uden
bestemt diplomatisk Karakter, akkrediteredes senere som
Ministerresident, samtidig med at han blev Kammerherre, og udnævntes
endelig i Okt. 1790 til Gesandt ved det russiske Hof. Her ægtede han
Varvara (Varinka) Alexandrovna Vjasemskaja (f. 22. Maj 1774), som
var Datter af den kejserlige Generalprokurør Fyrst Vjasemskij og
Fyrstinde Trubetzkoi, og Hensyn til hendes svagelige Helbred
nødte ham til at forlade Petersborg og tage Ophold i Italien 1794-95. 
Efter sin Tilbagekomst der fra udnævntes han til Gesandt i
Berlin og deltog som dansk befuldmægtiget i Kongressen i Rastadt
1798-99. I Juni 1800 beordredes han til at bestyre Gesandtskabet
i Petersborg, indtil der kunde blive udnævnt en Efterfølger for Otto 
Blome, og han kom saaledes til at føre Forhandlingerne om
Fornyelsen af den bevæbnede Nevtralitet, der afsluttedes 16. Dec., i
hvilken Anledning R. fik det hvide Baand. Men i. Jan. 1801
overraskedes han ved uden nogen nærmere Forklaring at modtage en
Ordre fra Kejser Poul om, at han havde ufortøvet tillige med sit
hele Gesandtskabspersonale at forlade Rusland. Senere angaves
Grunden til dette usædvanlige Skridt at være af «rent personlig
Natur», o: ikke at være rettet mod den danske Regering, men
kun at gjælde R.; men ligesom Udvisningen tillige omfattede
Gesandtskabspersonalet, saaledes havde ogsaa ganske vist Kejseren
under Forhandlingerne om Nevtraliteten stærkt forløbet sig mod
ham -- efter et Sagn endog forgrebet sig paa hans Person --,
men omvendt havde R. ikke i nogen Maade givet Kejseren
Anledning til at føle sig fornærmet. Selv antog han, at den sande
Aarsag var, «at de, der siden i Maj myrdede Kejseren, tilskyndede
ham til at gjøre sig mere og mere forhadt ved upassende Skridt
og Handlinger, hvorved og forud flere Gesandtskaber vare blevne
bortviste».

Den preussiske Regering ønskede nu, at R. paa ny skulde
overtage Posten i Berlin, men da Grev Baudissin allerede var
udnævnt dertil, blev det R.s sidste Embedshandling at undertegne
i Konventionen af 2. April 1801, ved hvilken Preussen tiltraadte den
bevæbnede Nevtralitet. Han akkrediteredes derpaa i Juni 1801 som
Gesandt i Stockholm, men fik Tilladelse til at udsætte Tiltrædelsen
til det næste Aar, og da Forholdene imidlertid havde forandret sig
i Rusland, udnævntes han i Marts 1802 for tredje Gang til
Gesandt i Petersborg. Opholdet der blev imidlertid ogsaa denne
Gang kun kort, i det han af Sundhedshensyn maatte rejse bort i
Okt. 1803 og rappelleredes i Febr. 1804. Han fik nu Tilsagn om
kun at blive anvendt i Tyskland, og da Grev Baudissin forlod
Posten i Berlin, akkrediteredes han derfor paa ny ved det preussiske
Hof i April 1808, men allerede i Maj s. A. sendtes han i
overordentlig Mission til Kejser Napoleon for at overbringe ham
Elefanten, og da han i Avg. kom tilbage der fra, bad han sig fritagen
for atter at overtage Berliner-Posten og fik nu kongeligt Tilsagn
om for Fremtiden kun at blive benyttet i overordentlige Tilfælde.
Saaledes befuldmægtigedes han da i Nov. 1809 til at forhandle med
Sverige om Fredstraktaten, der undertegnedes 10. Dec. s. A. i
Jønkøping, i hvilken Anledning han udnævntes til Gehejmekonferensraad. 
Endelig sendtes han i April 1810 til Paris for at 
lykønske til Kejserens Formæling, og under sit Ophold der modtog
han Efterretning om, at Kongen under 27. April havde udnævnt
ham til Gehejmestatsminister og Chef for det udenlandske
Departement i Steden for Grev Christian Bernstorff. Ved Kongens
Fødselsdag 28. Jan. 1811 modtog han end videre Elefantordenen.

Dette Ministerskifte kom overraskende ogsaa for andre end
for R. Det var ikke motiveret ved nogen politisk Divergens
mellem Kongen og Ministeren, og desuden delte R. i alt væsentligt
Chr. Bernstorffs Anskuelser om Landets ydre politiske Stilling. Det
finder kun sin Forklaring i rent personlige Hensyn, og i saa
Henseende maa det vistnok erkjendes, at Fordelen ikke ubetinget var
paa R.s Side. Han var ikke synderlig repræsentativ, og hans
gammeldags Ydre og «temmelig plumpe» Manerer toge sig kun
daarlig ud i Sammenligning med Bernstorffs smukke og elegante Person
og hans fine og livlige Væsen. Ogsaa i aandelig Henseende var R.
noget tung og langsom, og medens Bernstorff stod paa Højden af
Datidens Dannelse og udtrykte sig skriftlig og mundtlig med Lethed
og Smag, besad R. derimod kun meget mangelfulde Kundskaber,
havde heller ikke synderlig Agtelse for Videnskab og Kunst, og
hans Mangel paa litterær Dannelse røbede sig i hans Stil, der var
udtværet og ofte uklar og savnede Korrekthed i Form og Sprog.
Men ved Siden af disse Mangler havde han betydelige Egenskaber.
Han var en ærlig og loyal Karakter, frimodig, naar det gjaldt om
at forsvare, hvad han ansaa for Ret, og han havde aldrig Privat- 
og andre Bihensigter. Vel var hans aandelige Synskreds
indskrænket, men hans naturlige Forstand og store Erfaring erstattede
til Dels hans Mangel paa almindelig Dannelse, og endelig lignede
han sin Konge i utrættelig Arbejdsiver og Pligtopfyldelse. Men
fremfor alt var han og følte han sig som dansk, talede og skrev
fortrinsvis dansk, og med sine Mangler og sine gode Egenskaber
var han i det hele typisk for Datidens Danskhed og særlig for den
danske Del af vor Embedsstand i dens Modsætning til den tyske
med dens indbildte Overlegenhed. I 70 Aar, lige siden Iver
Rosenkrantz, alene med Undtagelse af Rosencrones korte og betydningsløse 
Ministerium, havde vor Udenrigspolitik været ledet af Tyskere, 
og med al Anerkjendelse af deres Dygtighed og Loyalitet følte man
dog, at de ikke ret hørte os til, og at deres Talenter lige saa godt
kunde søge et Virkefelt i en anden Stat. Det tiltalte derfor i høj
Grad den danske Nationalfølelse at se Udenrigsstyrelsen i
Hænderne paa en Mand, hvis Slægt altid havde været inderlig knyttet 
til det danske Folks Historie. Mere eller mindre bevidst følte
Frederik VI, der i hele sit Væsen var dansk, sig ogsaa meget
nærmere knyttet til R. end til dennes tyske Forgænger; men hvad
derved vandtes i Aabenhed og Tillid, tabte R. maaske i
Indflydelse, fordi det fremmede og ukjendte lettere imponerer end det
hjemlige og tilvante, og han besad ikke den aandelige
Overlegenhed, som udfordredes til at give hans Raad den fornødne Vægt.

Den Gang R. fik Underretningen om sin Udnævnelse, skrev
han til Chr. Bernstorff, «at hvis han havde været tilstede i
Kjøbenhavn, vilde han have bedt Kongen om at fritage ham for den
Byrde». Denne Byrde blev endog tungere, end han tænkte, i det
hans Navn nu for bestandig er knyttet til den ulykkelige Politik,
der kostede os Norge. Og dog vilde det være meget uretfærdigt
at lægge Ansvaret for den over paa ham. Tvært imod er det
ligefrem forbavsende, hvor tidlig og klart han forudsaa, ikke blot 
at et Brud mellem Napoleon og Rusland maatte komme, men ogsaa,
at Sverige da vilde slutte sig til Rusland og England med det
Formaal i Norge at søge Erstatning for Tabet af Finland, og endelig,
at det russiske Felttog vilde ende med Napoleons Nederlag. Og
lige saa forstandige vare de Raad, han gav Kongen. Stadig mere
indtrængende anbefalede han baade officielt og i sin intimere
Brevvexling med Kongen, at man efterhaanden skulde komme bort fra
den of- og defensive Alliance med Frankrig, at man burde nærme
sig Koalitionen, og endelig fremfor alt, at der blev sluttet Fred
med England, selv om den kun kunde opnaas paa Betingelse af, 
at Danmark aktivt deltog i Krigen. Men alle hans Bestræbelser
bleve frugtesløse, Kongen fastholdt Forbindelsen med Frankrig,
indtil det var for silde, og Følgen var, at Norge tabtes. Med en for
ham sjælden Bitterhed skriver R. i et Brev til Schimmelmann nogle
Dage, før Kielerfreden undertegnedes: «Il y a long temps que j'ai
sacrifié ma réputation personnelle au service du roi et à sa
volonté, maintenant mon honneur est en jeu! Ceux qui peuvent
sacrifier leurs vies pour le salut de la patrie sont bien moins à 
plaindre que ceux qui ont la tâche pénible d'essayer de la sauver par
des négociations et des conseils.» Men hvor haardt det end
faldt ham at skulle se sit Fødeland i fremmed Vold, var han
dog alt for loyal til underhaanden at støtte dets Forsøg paa at
gjøre sig uafhængigt, og da Bourke meddelte ham, at man i det
svenske Hovedkvarter frygtede for, at Prins Christian med
Kongens hemmelige Billigelse skulde ville erklære sig for Konge i 
Norge, svarede derfor R., at «det var Kongens oprigtige Ønske,
og at han intet vilde forsømme, for at Overdragelsen til Sverige
kunde foregaa uden Forstyrrelse».

R. ledsagede Kongen til Kongressen i Wien, og efter samtidiges 
Beretning vandt han der almindelig Agtelse og udøvede en
for Landet gavnlig Indflydelse. Men det er ret karakteristisk, at
medens Grevinde E. Bernstorff i øvrigt i sine «Erindringer»
udførlig beretter om Kongressens andre Medlemmer, ved hun intet
andet at fortælle om ham, end at «der galante alte Herr» led af
Gulsot under sit Ophold i Wien.

Det faldt ogsaa i R.s Lod at møde Slesvig-Holsteinismens
første famlende Forsøg, og her viste det sig særlig, hvor vigtigt
det var at have en dansk Minister. Da Holsten maatte indtræde
i det tyske Forbund, fremkom fra en vis Side det Forslag, at man
skulde skaffe Danmark større Indflydelse i Forbundet ved ligeledes
at lade Slesvig optages i det. Men det afvistes meget bestemt af
Kongen og R., fordi «Slesvig var en udisputerlig Del af Danmark».
Allerede under Fredsforhandlingerne i Kiel og senere ved
Kongressen i Wien havde Ridderskabet prøvet saa smaat paa at lade
sine Standsprivilegier gjælde for en «Landesverfassung» for de
forenede Hertugdømmer, men først da Dahlmann havde forsynet denne
Fiktion med det fornødne theoretiske Skinapparat, vovede den sig
offentlig frem og blev da officielt afvist af Forbundsdagen 10. Juli
1823 i Henhold til den danske Gesandts Oplysninger. Ligesom R.
saaledes var opmærksom paa at holde Slesvig uden for Forbundet
og uden for Forfatningsforbindelse med Holsten, saaledes advarede
han ogsaa Kongen imod at lade sig lokke af de Erhvervelser af
tyske Lande, som Rusland og Sverige stillede ham i Udsigt som
Erstatning for Norge, fordi Saadanne «vilde blive til Skade for
Monarkiet».

I sine «Lebenserinnerungen» siger Rist, at med Chr. Bernstorff 
forsvandt enhver liberal Tendens af den danske Regering.
Det er i alt Fald sikkert nok, at saadanne Tendenser ikke
repræsenteredes af R., der i enhver Henseende, politisk som religiøs 
og social, var yderlig konservativ. Da Napoleon i 1810 i Anledning
af det forestaaende Tronfølgervalg i Sverige spurgte ham, om en
Forening mellem Danmark-Norge og Sverige var mulig, svarede
han: «Ja, men Kongen vil ikke modtage Sveriges Krone, naar
dermed følge alle de Hindringer, som ere uadskillelige fra de
nuværende, i Sverige indførte Former, Stænder osv., hvilket aldeles vilde 
stride mod allerhøjstsammes Karakter og Tænkemaade, allerhelst
da H. Maj. er vant til at regere over tro og lydige Undersaatter.»
Det var at være mere kongeligsindet end Kongen selv, der i sit
Brev til Carl XIII af 18. Juli 1810 udtrykkelig erklærede «med
Troskab at ville haandhæve Sveriges Grundlove». Det var derfor
heller ikke ham, der skulde drive paa, at Kongen indløste sit Løfte
om at indføre en landstændersk Forfatning i sine Forbundslande -- 
«det var tilstrækkeligt at have afstaaet et Kongerige for at erhverve
Ret til at bevare sin Myndighed over sine Undersaatter» --, og
han sympathiserede ganske med Carlsbader- og andre reaktionære
Bestemmelser i Tyskland mod Forsamlingsfrihed, Pressen osv. I
det hele «ansaa han alt Forfatterskab for Smøreri og havde gjærne
set, at der end ikke havde været Aviser til; han kunde ikke
begribe, hvad Folk endelig skulde vide alt det for».

Efter Freden var det som bekjendt Regeringens vigtigste
Opgave at bringe nogen Orden i det forstyrrede Finans- og
Pengevæsen. R. havde at føre de lange Forhandlinger med Norge om
Opgjørelsen af Statsgjælden. Den norske Kommissær Holst
bemærker i den Anledning, at R. «var mindre indviet i Finansvæsen» 
-- maaske har, ham selv ubevidst, en naturlig Sympathi
med hans Fødeland været medvirkende --, vist er det i alt Fald,
at Konventionen af 1822 blev betydelig gunstigere for Norge, end
den burde have været det. -- I øvrigt holdt han sig uden for
Schimmelmanns og Møstings finansielle Operationer, som kun lidet
tiltalte ham, og hans stærke aristokratiske Følelse viste sig ogsaa
deri, at han ikke kunde finde sig i Berøring med de ikke altid
synderlig propre Mellemmænd, især hvis de havde det i hans Øjne
store Uheld at være Jøder. Medens adskillige højtstillede Mænd
bukkede under for den Fristelse at drage Fordel af deres tidligere
Viden om Pengeforandringen, afviste han med Indignation Tilbudet
fra en Pengemand om at hjælpe ham til at kjøbe Obligationer.
Hans økonomiske Stilling var imidlertid langtfra gunstig. Vel havde
han 1802 arvet Stamhuset Rosenkrantz efter Testament af
Statsminister Fr. Chr. Rosenkrantz, der af Misfornøjelse med, at hans
nærmeste Udarving, V. Rosenkrantz paa Villestrup, havde nedladt sig
til at modtage Barontitelen, havde oprettet sine Allodialgodser paa
Sjælland til et Stamhus til Fordel for N. R. som Repræsentant
for den norske Linje af Familien. Men Landejendom indbragte
den Gang ikke meget, hvortil kom, at R. var en meget mild
Godsherre. Hans Indtægter forsloge derfor ikke til at dække de 
Udgifter, som Repræsentation og hans udstrakte Velgjørenhed
medførte, hvortil kom, at hans Hustru dels paa Grund af sin Svagelighed,
dels af aristokratisk Fordom -- hun var meget stolt af at nedstamme
fra Rurik -- ikke tog sig af Husets Økonomi. R. maatte derfor
ogsaa tage sin Tilflugt til den kongelige Gavmildhed og modtog
først 1816 20000 Rbdl. og senere yderligere Tilskud, som det hed
«til Laans, men uden at de maatte af kræves ham». Som bekjendt
benyttede mange af de højtstaaende Embedsmænd denne Vej til
at forbedre deres Indtægter, og i alt Fald berigede R. sig ikke,
thi ved hans Død maatte Enken gaa fra Arv og Gjæld, og hans
Gaard paa Hjørnet af Frederiksgade og Bredgade solgtes til
Hertugen af Decazes.

Det var ikke med Glæde, at han havde modtaget Ministeriet,
og det havde kun voldet ham Skuffelser og Sorg. Han kunde
desuden kun daarlig finde sig til rette i Hoflivet og var heller ikke
i andre Henseender tilfreds med Forholdene; «her gjælder det»,
skriver han 1819, «hverken om Opofrelser eller Fortjeneste, men
om Bønner, Kryberier osv., og disse kan jeg ikke bekvemme mig
til at anvende». Dertil kom, at han ikke forstod den Kunst at
lade andre arbejde for sig og derfor overanstrængte sig. Selv
havde han gjærne trukket sig tilbage til sit Gods, men selv om
hans Pligtfølelse havde kunnet tillade ham det, vilde hans
Hustru ikke have kunnet finde sig i at opgive den første Plads i
Landet efter den kongelige Familie. Saaledes blev han da i
Embedet, indtil han ramtes af et apoplektisk Anfald, hvoraf han døde
6. Jan. 1824.

Ved hans Død viste det sig ret, hvor almindelig agtet og
paaskjønnet han havde været. Da A. P. Bernstorff var død,
sørgede man over Tabet af den store Statsmand og Minister, hvem
Landet skyldte saa meget, men Sorgen over R. havde et andet
Præg og lignede den, som senere almindelig føltes ved Frederik VI's
Død. Det var en Hyldest, der bragtes hans ædle og retskafne
Karakter, hans Fædrelandskjærlighed og trofaste, pligtopfyldende
Arbejde, hans jævne og fordringsløse Væsen, hans Tjenstvillighed
og gode Hjærte. Det var det Vidnesbyrd, alle gave harn, der vare
komne nærmere eller fjærnere i Berøring med ham.

Han havde ingen Børn, hans Enke forblev her i Landet og
døde først 9. Okt. 1849.

Thaarup, Fædrenelandsk Nekrolog 1821-26 S. 323 ff.
Hist. Tidsskr. 5. R. II.
Museum 1890, S. 65 ff.
Medd. fra Krigsark. V-VII. 
Thiele, Erindringer fra Bakkehuset S. 146 f. 
Conversationsbladet 1. Aarg. (1825) S. 2. 
Daae, Breve fra Danske og Norske (1876) S. 25 ff. 
Antislesvigholst. Fragmenter XV-XVI, 207 ff. 431. 
Danske Mag. 5. R. IV. 
Rubin, 1807-14 S. 289. 
Rubin, Frederik VI's Tid S. 230. 233 f. 282. 326.

<i>P. Vedel.</i>

</chapter><chapter name="Rosenkrantz, Niels Eriksen, --1516, til Bjørnholm, Skjern og Vallø, Rigshofmester">

<b>Rosenkrantz, Niels Eriksen,</b> --1516, til Bjørnholm, Skjern
og Vallø, Rigshofmester, var Søn af ovennævnte Rigshofmester Erik
Ottesen R. (d. 1503). Omtrent 1487 blev han gift med den rige
Jomfru Birgitte Olufsdatter Thott, hvorved han kom i Besiddelse af
Vallø. Om den fulde Besiddelse af dette Gods stod der dog en
haard Strid, der strakte sig gjennem en længere Aarrække. Jomfru
Birgitte havde en ældre Halvsøster, Fru Birgitte af Hamarstad, der
havde været gift med en svensk Rigsraad, Erngisle Nilsson. Ved
Brevforfalskninger i stor Maalestok søgte hun at komme i Besiddelse 
af Vallø; sine Fordringer havde hun solgt til Christian I's
Dronning, Dorothea; Kronen havde herved lidt Tab og havde i
Christian I's Tid maaske endogsaa gjort Indførsel i Vallø Gods for
at faa Fordringerne godkjendte. I Kong Hans' Haandfæstning var
der optaget en Bestemmelse om, at Jomfru Birgitte skulde uden
Hinder frit nyde og beholde Vallø med alt dets Gods; men ved
Kong Hans' Død klagedes over, at dette ikke var sket fuldt ud,
og at N. E. endnu var til agters med 8 sjællandske Læster Korn
(&#596;: Gods til o. 4-5000 Marks Værdi, en for de Tider betydelig
Sum). En Bestemmelse om Godsets Tilbagegivelse optoges ogsaa
i Christian II's Haandfæstning, hvorpaa Godset blev tilbagegivet.
Spørgsmaalet var ligefrem, om Kronen eller Familien skulde bøde
for de ved den svenske Fru Birgittes Bedragerier forvoldte Tab,
og foreløbig blev det Kronen. N. E. R. havde ogsaa stadig staaet
i det bedste Forhold baade til Kong Hans og til Christian II.
Sammen med sin Fader deltog han i Tidens vigtigste Forhandlinger,
1487 fik han Kolding Slot i Pant og blev s. A. Rigsraad. Efter
Faderen kom han i Besiddelse af Bjørnholm og Skjern og indtog
ved sine store Godsbesiddelser en høj social Stilling. Størst Tillid
viste Kong Hans ham ved at udnævne ham til Hofmester for sin
unge Søn, Christian II. Efter Tronskiftet 1513 vedblev han at være
Kongens Hofmester og var saaledes Rigshofmester. Hans Slægt
indtog en høj Stilling ved Hoffet: hans Broder Holger Eriksen R.s
Enke, Fru Anne Meinstrup, blev den unge Dronning Elisabeths
Hofmesterinde, Albert Jepsen Ravensberg, der var gift med hans
Søsterdatter, blev Dronningens Hofmester. Om man end ikke
mærker meget til N. E. R. i Christian II's første Regeringstid, 
havde han dog utvivlsomt en Del Indflydelse. Han gjør overhovedet 
Indtryk af at have været en rolig og besindig Mand og
en fuldendt Hædersmand i alle Forhold. Til Held for N. E. R.
døde han allerede 2. Nov. 1516, inden de ved Hans Faaborgs
Angivelser, Dyvekes Død og Torben Oxes Henrettelse fremkaldte
Storme ret havde vist sig. Dette medførte et stort Omslag i hele
Christian II's Færd over for Adelen. Ogsaa N. E. R.s Enke fik
dette at føle, da Kongen nu atter tog fat paa Valløspørgsmaalet,
atter fratog hende de 8 Læster Korns Gods og tillige et Par Gaarde
i Kjøbenhavn, som svenske Fru Birgitte i sin Tid havde solgt til
Dronning Dorothea. Nu havde altsaa Kongen uden videre taget
Erstatning for Tabene. Denne vilkaarlige Handling af Christian II
paataltes stærkt i Klageskrifterne mod ham og havde til Følge, at
Godsets fulde Restitution atter fordredes i Frederik I's Haandfæstning, 
og at det nu ogsaa fuldt tilbagegaves (1523). Det blev saaledes
til sidst Kronen, der maatte bære Tabet; svenske Fru Birgitte kunde
man ikke holde sig til; hun var for længst død uden at have kunnet
erstatte Tabet. Den yngre Fru Birgitte Olufsdatter døde 1528.

Heise, Fam. Rosenkrantz's Hist. II, 56 ff.

<i>A. Heise.</i>

</chapter><chapter name="Rosenkrantz, Niels Iversen, --o.1412, Rigsraad">

<b>Rosenkrantz, Niels Iversen,</b> --o.1412, Rigsraad, var en Søn
af ovfr. nævnte Hr. Iver Nielsen R. Selv nævnes N. I. første Gang
1377; han har vistnok deltaget i Dronning Margrethes Kamp mod
Kong Albrecht i Sverige og maaske vundet Ridderslaget i Slaget
paa Falen 1389; 2 Aar efter nævnes han i alt Fald med Riddertitel.
Fra denne Tid er han ogsaa Medlem af Rigsraadet og deltog som
saadan i de vigtige Forhandlinger paa Lindholm 1395, ligesom han
i 1397 overværede Erik af Pommerns Kroning i Kalmar. Som saa
mange andre undgik han ikke at maatte afstaa uretmæssig
erhvervet Gods til Kronen, men han hørte alligevel til Dronningens
mest betroede Mænd, og efter at han først havde været forlenet
med Hagenskov paa Fyn, blev han i 1405 sat til Høvedsmand paa
Slottet Svabsted ved Trene, som Dronningen havde faaet
overladt af Bispen af Slesvig. Det var Danskhedens mest fremskudte
Post, paa hvilken Hr. N. 1. derved blev stillet, og han synes at
have udført sit Hverv med stor Dygtighed; han modstod et Angreb,
som Friserne i Vinteren 1408-9 rettede mod Bispeborgen, og naar
der fra holstensk Side klagedes meget over hans Strænghed og
voldsomme Færd, har dette næppe skadet ham i Dronningens Øjne. 1410
lykkedes det dog Holstenerne at bemægtige sig Svabsted; Aaret 
efter deltog N. L i de Forhandlinger i Kolding, der bragte en
5aarig Stilstand til Veje mellem de stridende Parter. Kort efter maa
han være død, thi i 1413 nævnes hans Hustru, Christine Axelsdatter
Ulfeldt, som Enke.

Barner, Fam. Rosenkrantz's Hist. I.

<i>Kr. Erslev.</i>

</chapter><chapter name="Rosenkrantz, Niels Styggesen (Stygge), o.1455-1533, Biskop">

<b>Rosenkrantz, Niels Styggesen</b> (Stygge), o.1455-1533,
Biskop, var Søn af Hr. Anders (kaldet Stygge) Nielsen til Hevringholm, 
hvis Efterkommere som oftest førte Navnet Stygge, indtil de
paa Reformationstiden antoge Navnet Rosenkrantz. Moderen var
Berete Eilersdatter Rønnov. Allerede 1481 var han Provst i
Børglum Kloster, et rigt og anset Prælatur, og som saadan Medlem af
Rigsraadet. 1486 blev han Biskop i Børglum (Vendsyssel); allerede
da maatte han love at være Kongen, Dronningen og deres Børn
tro og aldrig handle imod deres Interesse. Han nævnes derpaa
ogsaa i Rigsraadets Forpligtelsesbrev Aaret efter om at tage
Christian II til Konge efter Faderens Død. Som Rigsraad deltog han
i Kong Hans' Tid i mange af Tidens store Statsakter. 1505 fik
han Han Herred i Pant af Kronen for 1600 Mark mod at indløse 
det af Mourits Nielsen Gyldenstjernes Arvinger, en Sag, der
medførte en Del Stridigheder med Arvingerne, og hvori N. S. synes
at have vist sig meget stridig. Skibbykrønniken giver en kraftig
Skildring af Biskoppens verdslige Sindelag og uværdige Levned: da
han blev Biskop, aflagde han alt Munkevæsen og alt Aandsliv, hele
sit Liv lige til sin Alderdom tilbragte han med Spil og Leg, kaade
Løjer, Kort og Tærninger og med at dreje Pile, hvad der morede
ham meget; ellers var han aldrig glad, uden naar han var omgiven
af adelige Bolersker eller af Spasmagere, Gjøglere og Smigrere; i
Kong Hans' Tid blev han endogsaa en Gang for en vanærende
Doms Skyld udstødt af Rigsraadet og blev først med Nød og næppe
optagen igjen efter at have maattet betale en stor Bøde (en Sag,
hvis sande Sammenhæng for øvrigt er ukjendt). Skibbykrønniken
skildrer ham desuden som en Mand, der kun benyttede Bispeværdigheden 
til at berige sig. -- Ogsaa i Aaret 1512 har han sammen
med det øvrige Rigsraad atter udstedt en Forpligtelse om at tage
Christian II til Konge efter Faderens Død. Dette hindrede ham
dog ikke i det næste Aar (1513) ved Kongens Død at søge at
hindre Kong Christians Tronbestigelse og allerede da at tilbyde
Tronen til Hertug Frederik. Af sit Bispedømmes rige Midler maatte
han til forskjellig Tid forstrække Kong Christian med store 
Pengesummer; 1515 fik han saaledes Ørum Slot med tilliggende Herreder
i Pant for 2000 Mark; ogsaa i de følgende Aar maatte han
forstrække Kongen med store Summer. 1519 oplod han imidlertid
Stiftet til sin Søstersøn Stygge Krumpen som Koadjutor og blev selv
atter forlenet med Børglum Kloster som dettes Provst. Den
hidtilværende Besidder, Dr. Antonius v. Fürstenberg (V, 498), blev
nemlig af Stygge Krumpen beskyldt for at have tilvendt sig en Del af
Klosterets Midler og tvunget til en «frivillig Resignation». Da
Fürstenberg imidlertid i Rom udvirkede en pavelig Stævning mod
de 2 Biskopper, trak der saaledes et Uvejr op mod dem, netop
som de i Slutningen af Aaret 1522 med en Del andre jyske Raader
havde begyndt Rejsningen mod Christian II. Kongens Adfærd mod
Kirken i det hele og maaske ogsaa N. S.s frivillige eller
nødtvungne Resignation fra Bispedømmet bragte vel N. S. til dette
Skridt. Frederik I udstedte ogsaa strax, samtidig med sin Hylding
i Viborg i Marts 1523, et Brev til Paven for at afvende Sagens
Førelse i Rom. Man hører heller ikke senere noget til Dr.
Fürstenbergs Skridt.

I Frederik I's Tid spillede den gamle Biskop ingen Rolle.
Stygge Krumpen var den virkelige Styrer af Stiftet. 1525 gav
Frederik I Stygge Krumpen Brev paa Provstiet efter N. S. Muligvis
har Fürstenberg endnu staaet truende i Baggrunden, thi 23. Okt.
1526 udvirkede N. S. derpaa hos Frederik I en Bekræftelse paa
Christian II's Brev paa Provstiet fra 1520. Mærkelig nok fik den
gamle Biskop derpaa 1532 af Kongen Løfte om atter at blive
Biskop i Børglum, hvis Stygge Krumpen døde. De 2 Biskopper havde
saaledes sikret sig, saa godt de kunde, at ingen tredje Mand skulde
indtrænges enten i Bispedømmet eller Provstiet og blande sig i
deres frie og lystige Liv paa Børglum, hvor netop paa denne Tid
Bonde Dues Hustru, Elsebet Gyldenstjerne, levede som Stygge
Krumpens Frille. -- Biskop N. S. fik dog ingen Glæde af den fornyede
Udsigt til at blive Biskop i Børglum. I en høj Alder døde han
Aaret efter (1533).

Barner, Fam. Rosenkrantz's Hist. I, 241 ff. 
Ny kirkehist. Saml. IV, 465 ff. 733 ff. 

<i>A. Helse.</i>

</chapter><chapter name="Rosenkrantz, Oluf Baron, 1622-85, Gehejmeraad">

<b>Rosenkrantz, Oluf</b> Baron, 1622-85, Gehejmeraad, Søn af
den ovfr. nævnte Holger (Axelsen) R. til Glimminge (d. 1647). Paa
hans Udenlandsrejse som ung studerede han 1641 i Oxford og maa
antages at have givet sig indtrængende af med Læsningen af 
klassisk Litteratur, nyere Historikere og politiske Forfattere. Efter 
sin Hjemkomst blev han 1644 ansat som Sekretær i Kancelliet og
beholdt denne Stilling til 1651; 1649 var han i Corfits Ulfeldts Følge
paa hans Sendelse til Nederlandene. 1651 blev han forlenet med
det saakaldte Apostelsgods i Norge, men opnaaede ikke noget større
Len. Ved sin Faders Død 1647 havde han arvet Egholm i
Voldborg Herred paa Sjælland; en anden Gaard, Demmestrup i Skaane,
tilfaldt Broderen Magnus, efter hvem O. R. arvede den 1653. i.
Avg. 1652 ægtede han Birgitte Krabbe, Datter af Statholderen i
Norge Gregers K. (IX, 388) og Dorthe Daa; efter Svigerfaderens
Død 1655 fik han Enggaard, det nuværende Gyldensten, paa Fyn.
I 1657-58 var han Kvartalskommissær i Sjælland. Han vides at
have været tilstede paa Stændermødet 1660, men spillede der lige
saa lidt som tidligere nogen Rolle trods sin Velstand og ikke ringe
Evner.

Havde Freden i Kjøbenhavn allerede berørt ham -- sin skaanske 
Gaard solgte han 1661 til den svenske Adelsmand Magnus
Durell --, saa blev dette imidlertid i endnu højere Grad Tilfældet med
de efter 1660 forandrede politiske Forhold. Han havde ikke været
personlig begunstiget af det gamle Regimente, men Udsigterne til
Ære og Forfremmelse bleve kun slettere under det ny. Intet Embede 
overdroges ham, og en Tilfredsstillelse kunde det ikke være
for ham at blive Kommissarius ved Beslaglæggelsen af Cai Lykkes
Ejendomme 1661. Men dybt følte han tillige som Adelsmand Sorg
over Enevælden, over Adelstandens Nederlag og de nye Elementers 
Fremtrængen. Blodet kogte i ham, og 1663 traadte han for
første Gang frem paa den politiske Skueplads. Anledningen var
et lille anonymt Skrift, der indeholdt et skarpt Angreb paa Adelen
og udkom i det nævnte Aar med Titelen: «De ordine subditorum in
regno Daniæ et inprimis de nobilitate epistola», og som baade O.
R. og Eftertiden have antaget Generalavditøren Poul Tscherning for
at være Forfatteren til. Imod dette udgaves, ligeledes anonymt, et
Modskrift: «Nobilitatis responsum ad famosum factiosi calumniatoris
libellum». Intet bestemt er fra Samtiden berettet om dets Forfatter,
men alt tyder dog paa, at Traditionen har haft Ret i at tilskrive
O. R. det. Ikke uden taktisk Behændighed begynder det med at
lægge Forfatteren til Brevet om Adelstanden for Had hos selve
hans formodede høje Beskyttere ved at beskylde ham for igjennem
Adelstandens Ødelæggelse at ville bane Vejen for Monarkiets
Forvandling til en demokratisk Republik; efter dernæst at have hævdet 
Adelstandens naturlige Berettigelse kulminerer det i Paastanden om
det uretfærdige i at beskylde Adelen for Uvidenhed og Ørkesløshed, 
naar den nødes til at tilbringe sit Liv uden at anvendes i
Statens Tjeneste og trænges tilbage af usle, hadefulde Parvenuer.
Stilen i Skriftet skæmmes af en slem Pathos, dets Indhold er i
adskillige Henseender let angribeligt, men der var Varme over det,
og det maatte gjøre Opsigt ved at fremstille sig som et Svar fra
hele Adelstanden. En ikke ringe Uro og Forbitrelse opstod ogsaa
i de magthavendes Kreds; det hedder sig, at man paatænkte en
offentlig Opbrændelse af det ved Bøddelen, men den anonyme
Forfatter kunde man ikke ramme, og tvivlsomt er det vel ogsaa,
om man vidste, hvem det var. Men Embede fik O. R. stadig
ikke, og 1669 vovede han sig frem til under Navn at bekjende
sine Anskuelser, om end i en meget afdæmpet Form. I et
Mindeskrift over den afdøde, forhenværende Statholder i Norge Niels
Trolle talte han med Vemod om sit ufrivillige Otium, priste den
Stat, der gav de ædelbaarne Hædersposter, og ytrede sin Foragt
for dem, der hyldede den afskylige Grundsætning, at alle
fremragende Spidser bør afhugges.

Alt dette tyder paa gammelagtig, ublandet Stolthed. Saa
meget mærkeligere er da, at han snart efter, under nærstaaende
Standsfællers Skuldertræk, lod sig indmelde i Enevældens nye Adels- 
og Rangstab. I Maj 1671 ophøjedes han til Friherre, i Okt. s. A.
blev han Danebrogsridder; uvist naar kom hertil Udnævnelse til
Etats- og Justitsraad samt Medlem af Højesteret. Ved flere af
disse Forfremmelser var der ganske vist intet stødende eller
usædvanligt for den daværende Adel, men i alt Fald Friherretitelen stred
imod Standens Traditioner og var jo ogsaa i det hele beregnet paa
at dele den gamle ensartede Klasse. I hvor høj Grad Forfængelighed 
har spillet en Rolle herved hos selve O. R., kan ikke afgjøres,
men sikkert er, at den egentlige Drivkraft var hans Hustru,
Birgitte Krabbe, en Dame med hele Tidens honnette Ambition. Det
var hende, der forhandlede med Griffenfeld om Titlerne, for at
Ægteparret ikke i Rang skulde komme til at staa tilbage for andre.
En Tid stod hun vaklende over for Spørgsmaalet, om der skulde
forbindes et virkeligt Friherskab af deres Gods med Titelen, men
da hun indsaa, at det var dem umuligt at oprette 2 saadanne
Baronier for deres 2 Døtre, og ikke vilde forurette den ene, lod hun
sig nøje med den blotte Titel. Stærkt laa ogsaa Pragtsyge for
hende. Da Holger Thott i Juni 1673 holdt Bryllup paa Egholm 
med deres Datter Helveg, fejredes det paa den allerfineste og
overdaadigste Maade. S. A. opkaldte O. R. en paa sit Gods af en
nedlagt Landsby oprettet Herregaard efter hende med Navnet
Krabbesholm. Endnu havde O. R. dog Skuffelser. 1673 nægtede Kongen
ham Birkeret til Egholm, og længe maatte Birgitte Krabbe se sit
allerede 1671 udtalte Ønske om, at Manden maatte blive
Gehejmeraad, uopfyldt. Udnævnelsen dertil kom først 1678, endda med en
aarlig Løn af 2000 Rdl. Muligvis var Anledningen dertil det Skrift,
som han i s. A. under Navn af «Aletophilus» lod trykke til
Forsvar for den af Svenskerne henrettede Jørgen Krabbe (IX, 393),
hvortil det følgende Aar knyttede sig et lignende for 3 andre af
Fjenden domfældte Skaanske Adelsmænd, Knud, Tage og Holger
Thott, af hvilke den sidste var hans før omtalte Svigersøn.

Men trods alt var der dog i O. R. langt mere end en titelsyg 
Hofmand. I selve Forsvarsskriftet for Jørgen Krabbe havde
han ikke været bange for at angribe Kongernes fremmede
Yndlinger og udtale, at alle Riger bør grundfæstes langt mere paa
Undersaatternes gode Vilje og Kjærlighed end paa Øvrighedens
Tvang og Magt, og selv om disse Ytringer i og for sig vare
uskyldige som umiddelbart anvendte paa Landets Fjender, er det dog
næppe for dristigt i dem at se Udtryk for Tanker, der ogsaa vare
skabte ved danske Forhold. Imidlertid havde han i det hele
vedblivende stærkt sysselsat sig med Læsning af politiske og historiske
Forfattere, og Regeringen havde anerkjendt hans Lærdom ved 1676
at gjøre ham til Medlem af den Kommission, der skulde undersøge
Vitus Berings danske Krønnike. Men stærkest havde dog
Bekjendtskabet rned 2 Skrifter optaget ham. Det ene var et Udtog af
Verdenshistorien, forfattet af en Professor ved Gymnasiet i Lüneburg,
Johan Buno, og udgivet første Gang 1664, hvori Danmark var
fremstillet som et oprindeligt Arverige, der kun i nyere Tid ved
Adelens Overgreb var blevet til et Valgrige; det andet var en
Fremstilling af den tyske Statsret, udgivet 1670 af den tyske Jurist A.
P. Oldenburger, hvori var indflettet Angreb paa den danske Adel.
Dybt var O. R. bleven krænket ved disse Udgydelser; han
besluttede atter at opkaste sig til sin Stands Forsvarer og lod sig
berolige over for Faren herfor ved Udtalelser af Overhofjægermester
Hahn. Længe arbejdede han paa et latinsk Modskrift-, i Jan. 1681
satte han paa Egholm sit Navn under Fortalen paa sin «Apologia
nobilitatis Danicæ», denne Bog, som blev hans Livs Bedrift og
Skæbne. Han lod den trykke i Lybek, hvor ogsaa hans lille Skrift 
fra 1679 var trykt, men denne Gang uden Trykkested; Oplaget
bestod af o. 550 Exemplarer; i Sept. 1681 kom den i Bogladen i
Kjøbenhavn.

Skriftet er tungt at læse, spækket, som det er, i Tidens Maner
med trættende Lærdom og lange Citater af klassiske og nyere
Forfattere, tilmed lidt gammelmandsagtig udtværet i sin Form.
Tilsyneladende er det fuldt loyalt; Ros er der nok af baade over tidligere
danske Konger og over Christian V. Ikke desto mindre kan der
ingen Tvivl være om dets Tendens. Naar Christian III prises som
den nationale og mod Aristokratiet særlig velsindede Konge, og
naar han roses for at have anvendt indfødte Adelsmænd som
Raadgivere og Embedsmænd, da var det Forskjellen og ikke Ligheden
mellem før og nu, der laa Forfatteren paa Hjærte, lige saa vel som
Bemærkningerne om de fremmede Dronninger, der ofte have indført 
skadelige Skikke, ikke havde et rent historisk Udspring. Lige
ud var Forsvaret for Adelen imod de fremkomne Angreb, Forsvaret
for dens Tapperhed i Krigene, for dens Uvillighed til at følge
Ulfeldts Opfordring til Frafald 1657, af hvilken Opfordring han gav
et Referat, lige ud endnu mere Angrebet paa de usle Hofsnoge,
der havde benyttet denne Sag til at gjøre alt for at føre Adelen
i Ulykke og stadig opfandt nye Paafund for at udrydde den, hvortil
knyttedes Beskyldninger mod Tyskerne for Utaknemmelighed, i det
de altid vare blevne godt modtagne i Danmark. Og bestemt hævdedes 
Arveregeringens Oprindelse, ikke som Tilbagevenden til gamle
Tilstande, men som en frivillig Overdragelse fra Stænderne. Kort
sagt, Skriftets Mening og Aand var utvivlsom, maaske mindre
passende for en enevældig Konges Gehejmeraad. Men det var dog
ved Siden heraf skrevet med saa megen Opmærksomhed paa
Udtrykkene, at det kan forklare, at O. R. ikke havde tænkt sig de
Følger for ham, det fik; thi sikkert var han ikke klar herover.
Han var en retsindig, varmtfølende Mand, men ikke af dem, der
søge Martyriet.

Bogen vakte strax en overordentlig Opsigt, dens Tendens forstodes 
af velsindede og Modstandere og fremkaldte Uro i de gammeladelige 
Kredse, Forbitrelse ved Hoffet. Det er umuligt bestemt
at angive Ophavsmanden til de Skridt, der bleve foretagne, men
uden Tvivl har selve Kongen følt sig krænket. Hurtig skred
Regeringen ind. I Okt. forvistes O. R. foreløbig fra Hoffet.
Forgjæves søgte han i et Bønskrift at fremstille Bogen som Afbetaling
paa en Taknemmelighedsgjæld til Kongen og at hævde dens rent 
litterære Karakter. Generalprokurøren Peder Scavenius forelagde
ham 29 Spørgsmaal til Besvarelse; de omhandlede Grunden til, at
Trykkestedet ikke var nævnt, og til at det ikke var indsendt til
Censur, end videre Referatet af det oprørske Brev fra Ulfeldt,
dennes Benævnelse med sit Slægtnavn trods Dommen af 1663, og
til disse mindre Ting kom Klager, der viste, at Regeringen tog
Sagen ved Hornene ved at ville forstaa Tendensen og i den se
et Angreb baade paa det nuværende Regimente som et, der ikke
svarede til det fremstillede Mønster, og paa dets fremmede
Embedsmænd. Forgjæves greb R. til at fornægte sin Bogs sande Mening
ved at lægge Vægten paa, at det hele kun var en historisk
Bevisførelse for Adelens Troskab og for Valgrigets Oprindelighed,
forgjæves anraabte han indflydelsesrige Statsmænd om at forsone
Kongen. I Nov. nedsattes en Kommission af 6 Gehejmeraader til at
undersøge Sagen og fælde Dom i den. Generalfiskalens Paastand
for denne Kommission lød paa, at R. skulde degraderes fra sine
Titler og Bestillinger, have sin Ære og Boslod forbrudt og
forvises fra Kongens Riger og Lande, medens Bogen skulde
konfiskeres. Men Flertallet af Kommissærerne var Medlemmer af den
gamle Adel, og ingen Lov hjemlede Bosloddens Fortabelse
undtagen i Livssager. Da Dommen faldt i Febr. 1682, lød den kun
paa Fortabelse af Chargerne og paa en Bøde af 6000 Rdl.; tilmed
var den kun underskrevet af 3 af de 6 Kommissærer; imellem de
andre 3 var Jens Juel, der aabent havde erklæret, at O. R. vel ved
sin Ubetænksomhed havde vist sig uværdig til at være Gehejmeraad,
men ikke havde begaaet nogen Brøde mod Souveræniteten. Regeringen 
følte sig alt andet end tilfredsstillet ved denne Udgang paa
Sagen; uden Hensyn til O. R.s fornyede Bønskrift, der tydelig
indeholdt Tilbud om at ordne det hele ved en frivillig Pengebøde,
indstævnedes Sagen af Kongen for Højesteret, og her fandt han
villigere Øren. Den ny Dom af Marts s. A. gik baade ud paa
Forbrydelse af Charger og af Hovedlod; O. R. maatte tillige ikke
mere opholde sig i Kjøbenhavn og skulde gjenkalde, hvad ulovligt
der fandtes i Apologien. Dog mildnede Kongen kort efter Dommen 
derhen, at han af sin Hovedlod skulde betale 20000 Rdl. til
det Ridderakademi, der paatænktes oprettet i Kjøbenhavn, og
Resten gaa over til O. R.s Svigersøn Holger Thott som Belønning
for hans Tjenester i den Skaanske Krig.

Under alt dette havde Birgitte Krabbe ligget syg paa Egholm,
og hendes Ægtefælle havde skjult Sagen for hende. Først i Dec. 
1682 fik hun at vide, at Egholm var forbrudt; for Sorgen over
Titlernes Fortabelse skaanede R. hende i alt Fald endnu en Tid. Dybt
rystet og ulykkelig, som hun blev ved Tanken om at skulle forlade
sin Gaard, synes hun at have været den, der i den følgende Tid
gjorde alt for at redde denne. For saa vidt lykkedes det ogsaa, som
Egholm gik over til hendes Datter Helle Helene, gift med
Gehejmeraad Mogens Skeel, og Forældrene bleve bosiddende der;
derimod gik Enggaard tabt. O. R. synes selv mest at have opgivet
Spillet; i et latinsk Tankesprog fra 1682 betegnede han sin
Stemning som Lede til Verden og Længsel efter Himlen; dog forbitredes
hans sidste Dage ved Generalfiskalens Fordring paa 2000 Rdl. i
rede Penge som Vederlag til sig. Han døde 13. Marts 1685.

Rothe, Brave danske Mænds og Qvinders Eftermæle II, 558 ff. 
Tilskueren 1892, S. 441 ff.

<i>J. A. Fridericia.</i>

</chapter><chapter name="Rosenkrantz, Oluf Nielsen, o.1490-1545, til Vallø, Rigsraad">

<b>Rosenkrantz, Oluf Nielsen,</b> o.1490-1545, til Vallø,
Rigsraad, var Søn af ovfr. nævnte Rigshofmester Niels Eriksen R. (d. 
1516). Allerede i Kong Hans' Tid blev han forlenet med
Vordingborg som kongeligt Regnskabslen (1512-17) og fik efter Faderens
Død Brev paa at beholde Koldinghus Slot og Len som et frit
Pant paa 30 Aar (1517). Nogen Misstemning fra Christian II's Side
mod O. R. personlig mærkes ikke, selv efter at Kongen 1521 havde
taget den omstridte Del af Valløgodset og de 2 Gaarde i Kjøbenhavn 
fra Moderen (jvfr. ovfr. S. 274 f.). Da Oprøret mod Christian II
udbrød, sluttede O. R. sig til Mogens Gjøe og søgte at optræde
mæglende; han deltog saaledes i det frugtesløse Møde i Særslev
Kirke og skal derefter have givet Kongen det uheldsvangre Raad
at begive sig til Kjøbenhavn for at se Tiden an. Koldinghus blev
derpaa Samlingsstedet for de Adelsmænd, der endnu forbleve
Kongen tro, medens Hertug Frederik med sine Tropper og de
oprørske Adelsmænd laa i Kolding By. Da Slottet ikke kunde udholde
en længere Belejring, fik O. R. Stilstand til Paaske (5. April), men
da Hertug Frederik og Oprørerne kort efter truede ham og hans
Venner paa Livet, hvis de ikke sluttede sig til Hertugen, sendte O. R.
(17. Marts) Christian II Underretning herom; han vilde gjærne have
begivet sig til Kongen, skriver han, men turde ikke af Frygt for
Sigbrit, der truede ham og hans Venner paa Livet, og som ogsaa
var Skyld i, at han og hans Moder havde mistet Valløgodset og
Gaardene i Kjøbenhavn. Han deltog derpaa i Frederik I's Hylding 
i Viborg (26. Marts 1523) og blev derpaa optaget i Rigsraadet. 
Valløgodset blev nu givet tilbage, og O. R. indtager i den
følgende Tid tillige med sine 2 Svogre, Tyge Krabbe og Erik Banner,
en meget betydelig Stilling under Frederik F s Regering. I Steden
for Koldinghus fik han Abrahamstrup som Pantelen paa Livstid.
Han deltog i Kjøbenhavns Belejring og skal have haft stor Del i,
at Henrik Gjøe lod sig overtale til Overgivelse; en Tid lang havde
han under Belejringen været blandt de Raader, der som Statholdere 
styrede Sjælland under Kongens Fraværelse i Hertugdømmerne, 
og ved Kongens Kroning (8. Avg. 1524) blev han slaaet til Ridder.
Vallø havde han imidlertid overtaget fuldt efter Moderens Død (1528)
og giftede sig derpaa 7. Febr. 1529 med Jomfru Ide Munk (XI, 520),
Datter af Rigsraad og Landsdommer i Jylland Mogens M. Han forekommer 
derpaa i de følgende Aar i de vigtigste Regeringshandlinger 
under Frederik I.

I religiøs Henseende hørte O. R. til den gamle Tro; han var
dog ikke saa udpræget en Fjende af Lutherdommen som hans
Svoger Tyge Krabbe, medens den anden Svoger, Erik Banner,
som bekjendt var udpræget luthersksindet. Han var en af de
Mænd, der stode i nøjere Forhold til den bekjendte Skribent Poul
Helgesen. Da denne i Juni 1526 udgav en Bearbejdelse af Luthers
Skrift om de 10 Budord, hvori han havde udskilt alt det, der
stødte ham hos Luther, tilegnede han Hr. O. R. Bogen, men
forsvarede sig heri ivrig mod den Beskyldning, hvorfor han var
anklaget for Hr. O. R., at han selv en Tid lang skulde have været
luthersk; tillige omtaler han heri den Gunst og gode Vilje, som
Hr. O. og hans Moder altid havde vist ham. O. R. var ogsaa
blandt de Rigsraader, som, efter at Frue Kirke i Kjøbenhavn paa
Grund af Billedstormen i Julen 1530 en Tid lang havde været
lukket, atter skaffede Katholikkerne Adgang til denne Kirke,
hvorpaa den under stor Højtidelighed atter blev taget i Brug 15. Nov.
1531. Netop i dette Efteraar ventede man Christian II's Ankomst
og mente i Begyndelsen, at Angrebet vilde gjælde Sjælland og
Kjøbenhavn. O. R. tillige med Anders Bille førte Befalingen paa
Sjælland og havde meget at gjøre med Forsvarsforanstaltninger og
lignende. Medens han som Befalingsmand paa Sjælland i Jan.
1532 opholdt sig i Kjøbenhavn, udbrød et farligt Mytteri blandt
Landsknægtene, som det dog lykkedes at faa dæmpet. Kort efter
betroedes der O. R. en ansvarsfuld Plads, i det han blev
Hofmester for Frederik F s næstældste Søn, Hertug Hans, som det
katholsksindede Parti ønskede til Konge efter Faderens Død. Der 
blev derfor paa denne Tid indrettet en Hofstat paa Nyborg for den
unge Fyrste under O. R.s Opsyn. At han under disse Forhold og
i Følge hele sin katholske Stemning under Herredagen i Kjøbenhavn 
efter Frederik I's Død arbejdede for Hertug Hans' Valg, er en
Selvfølge. Han har derfor ogsaa medbeseglet det Brev, hvorved
Kongevalget udsattes et Aar af Hensyn til Norge, i det man ved de
norske Biskoppers Hjælp ventede at kunne gjennemføre Valget. Lige
ledes har han beseglet den saakaldte Reces af 3. Juli, hvorved man
søgte at sætte en Stopper for den lutherske Læres videre Udbredelse, 
og han har ligeledes deltaget i Dommen over Hans Tausen.
Derimod har han ikke beseglet det saakaldte Enighedsbrev,
hvorved Biskopperne søgte at binde Rigsraadets Medlemmer indbyrdes
til ikke at samtykke nogen til Konge uden hele Rigsraadets
Samtykke. Tvært imod nedlagde han tillige med Mogens Gjøe og Erik
Banner Protest mod hele Rigsraadets Færd i den kongeløse Tid,
vistnok navnlig mod Enighedsbrevet, og forlod derpaa ligesom
Mogens Gjøe, Erik Banner og flere evangelisksindede Adelsmænd
Kjøbenhavn. At O. R.s Segl fattedes under dette Brev, kom ham
senere til gode. Dette Brev blev nemlig Hovedanklagen fra
Christian III' s Side mod Biskopperne og deres Tilhængere.

Som Hofmester for Hertug Hans begav O. R. sig efter Herredagen 
til Nyborg, hvormed han nu var blevet forlenet. Da i Maj
1534 Grev Christoffer af Oldenborg som Lybeks Krigsfører
pludselig gjorde et Indfald i Holsten, sendte O. R. strax fra Nyborg 50
Landsknægte til Sønderborg for at forstærke Besætningen paa dette
Slot, hvor Christian II sad fangen, men blottede herved sin egen
Fæstning i en betænkelig Grad. I den fynske Adels Møde i Hjallese
ved Odense (9. Juli), hvor den fynske Adel, ligesom tidligere den
jyske, sluttede sig til Hertug Christian (III), har O. R. som
Hertug Hans' Hofmester ikke deltaget. Men da hele Sjælland og Fyn
derpaa rejste sig til Fordel for Christian II, frygtede O. R. for
Hertug Hans' Sikkerhed og førte ham og hans Tjenere forklædte som
Bønder til det faste Sønderborg. Selv begav han sig tilbage til
Nyborg. Dette Slot blev derpaa i nogen Tid belejret af de
grevelige, og da disse overskare Vandrenderne, og Mytteri desuden
synes at være udbrudt blandt Besætningen, maatte O. R. overgive
Slottet og blev selv Fange (Avg. 1534); han blev ligesom de øvrige
fangne Adelsmænd ført til Kjøbenhavn. O. R. betragtede sig stadig
som Hertug Hans' Mand; hans Sag var jo imidlertid uigjenkaldelig
tabt, det vestlige Danmark havde sluttet sig til Hertug Christian, 
det østlige til Grev Christoffer. Hr. O. R. opsagde da (16. Avg.)
Hertug Hans sin .Tjeneste og sluttede sig til Grev Christoffer,
ligesom den øvrige Skaanske og sjællandske Adel havde gjort, hvorpaa
Greven frigav hans Hustru og Børn, der sade som Fanger paa
Nyborg.

I den følgende Tid opholdt Hr. O. R. sig i Ro paa Vallø
og synes ingenlunde at være traadt i saa nøje Forhold til Grev
Christoffer som mange af de andre sjællandske Adelsmænd, f. Ex.
Anders Bille. I Jan. 1535 kaldtes O. R. af Grev Christoffer til
en Herredag i Kjøbenhavn; imidlertid besluttede Lybekkerne og
Borgerpartiet at fængsle de vigtigste Rigsraader og Adelsmænd og
at indtage deres Borge. O. R. blev da kastet i Blaataarn, medens
Sebastian v. Jessen indtog Vallø. Hr. O. R. holdtes i den
følgende Tid i et mildere Fængsel («Indlager») i Kjøbenhavn. Det
synes at have været paatænkt, at han ligesom de øvrige
Adelsmænd skulde have været sendt som Fange til Meklenborg, men
det skete imidlertid ikke. Ved Kjøbenhavns Overgivelse 1536 kom
han i Christian III's Magt; men da han aldrig havde hyldet
Christian III, men havde betragtet sig som Hertug Hans' Mand, indtil
han nødtvungen havde maattet anerkjende Grev Christoffer, og da
han ikke havde deltaget i de mest yderliggaaende Skridt under
Herredagen 1533, slap han langt nemmere end de meklenborgske
Fanger. Han beholdt sit Sæde i Rigsraadet og fik kort efter
Abrahamstrup Len tilbage paa Livstid; de store Pantesummer, som han
havde staaende deri, synes derimod at være ansete som forbrudte. 
Han indtog under Christian III's Regering en meget betydelig Stilling
i Rigsraadet, og der betroedes ham adskillige Hverv, deriblandt flere
Gange Statholderskabet i Kjøbenhavn og paa Sjælland. Rolig og
sindig havde hans Færd stadig været; det vise ogsaa de ikke faa
Breve, man har fra hans Haand. Nogen fremragende Begavelse
har han næppe haft, men han gjør Indtrykket af en dygtig,
grundhæderlig Mand, der nød ubetinget Agtelse og Anseelse, ikke blot
hos sine Standsfæller, men ogsaa hos andre, der kom i Berøring
med ham; saaledes udtaler den berømte Theolog Niels Hemmingsen, 
der i sine yngre Aar var Huslærer for hans Døtre, sig meget
rosende om ham. Var Hertug Hans bleven Konge, var han
selvfølgelig bleven Rigshofmester, ligesom hans Fader, Niels Eriksen, 
hans Farfader, Erik Ottesen, og Oldefader, Otte Nielsen, havde været.

Han døde paa Vallø 8. Nov. 1545. Hans Enke, Fru Ide Munk,
overlevede ham i en lang Aarrække. Da de ingen Sønner efterlode 
sig, gik Vallø over til deres 2 Døtre, Birgitte, gift med Peder Bille
til Svanholm (II, 240), og den ovfr. (S.  263) omtalte Mette R.

A. Heise, Fam. Rosenkrantz's Hist. II.

<i>A. Heise.</i>

</chapter><chapter name="Rosenkrantz, Otte Christoffer, 1569-1621, til Boller">

<b>Rosenkrantz, Otte Christoffer,</b> 1569-1621, til Boller, en
Søn af ovennævnte Holger R. (. 1575), fødtes 28. Okt. 1569 paa
Bygholm. 1582 kom han tillige med Broderen Frederik i Huset
hos Lektor, senere Biskop, Peder Hegelund i Ribe, hvor han
forblev 1 1/2 Aar; derpaa anbragtes han ved Hove. 1590 var han i
Enkedronningens Følge, da hun ledsagede Datteren Elisabeth og
Svigersønnen Hertug Henrik Julius til Brunsvig. Ligesom hans
Hoftjeneste ikke førte til, at han blev Hofjunker, saaledes traadte 
han ikke heller ind i Lensmændenes Række. 6. Avg. 1592 holdt han
Bryllup med Gisel Podebusk, en Datter af den rige Mourids P.
(XIII, 192). Selv var han jo ogsaa af en rig Slægt, men det skulde
snart vise sig, at hans Rigdom fik Fødder at gaa paa, og han er
nærmest mærkelig som et talende Exempel paa, hvorledes
Medlemmer af den danske Adel i det 17. Aarhundrede aldeles kunde
ødelægge sig selv i finansiel Henseende. Noget skyldtes dette vel
et overdaadigt Liv, men mest voldtes hans Ruin af fordærvelige
Pengetransaktioner og skæbnesvangre Kavtioner. Efterhaanden som
hans Gjæld voxede, maatte han betale højere og højere Renter af
sine Laan, og skjønt han søgte at redde sig ud af sine Forlegenheder 
ved at sælge af sine Godser, har man regnet ud, at han
ved sin Død efterlod sig en Gjæld af o. 100000 Rdl., en uhyre
Sum efter Datidens Forhold. Med sin Hustru fik han Korsbrødregaard 
i Ribe, som han pantsatte 1604; efter Moderens Død 1613;
arvede han Stjærnholm ved Horsens, som han 1616 solgte til
Kronen. -- At han under disse Omstændigheder ikke kom til at gribe
ind i Statslivet, er en Selvfølge. 1608 var han en af den jyske
Adels deputerede ved Prins Christians Valg til Tronfølger, og 1609
blev han Fændrik ved en af Adelsfanerne; men dermed forsvinder
han saa at sige. Hans Hustru døde 1619, selv fulgte han hende
2 Aar efter i Graven. Hans Søn maatte strax sælge baade Boller
og Rosenvold for at dække den «mærkelig store» Gjæld.

Meidell, Bille-Ættens Hist. II, 1, 34 ff.

<i>C. F. Bricka.</i>

</chapter><chapter name="Rosenkrantz, Otte Holgersen, --1525, til Boller m. m., Rigsraad">
<b>
Rosenkrantz, Otte Holgersen,</b> --1525, til Boller m. m., 
Rigsraad, var Søn af Rigshofmester Erik Ottesen R. s Søn Holger
Eriksen til Boller m. m. i hans første Ægteskab, med Fru 
Margrethe Flemming, eneste Barn af den norske Rigsraad Hr. Bo F.
til Næsøen (ved Christiania) og Fru Sigrid Erlandsdatter til Losne
(i Sogn). Herved blev O. R. Arving til umaadelige Godser i
Norge, paa Færøerne og Shetlandsøerne, især da hans Mormoders
Søster, gamle Fru Inger Erlandsdatter, Enke efter Rigsraad Arild
Kane, tildelte ham sin store Arv, der dog først faldt i hans Børns
Besiddelse efter hendes Død (1526) og medførte store Arvestridigheder 
med forskjellige norske og svenske Ætter. Det hele ansloges
til 1/24 af alt skyldsat Jord i Norge. -- Faderen døde tidlig (1496);
først efter at O. R. var bleven voxen, overtog han selv Boller m. m.
(o. 1509). Allerede 1508 forekommer han i Norge i den unge Kong 
Christian II's Følge og havde vistnok allerede den Gang overtaget
en stor Del af den norske Arv. Af Axel Lauridsen (Thott) havde
han kjøbt en Andel i Næsbyholm, der medførte en haard Strid
med Torben Oxe, som ved falske Breve søgte at komme i Besiddelse 
ogsaa af denne Andel og endogsaa opnaaede Laasebrev for
hele Næsbyholm; men da O. R. efter Kong Hans' Død (1513)
beviste Falskneriet, fik han Del i Næsbyholm og erhvervede sig senere
den hele Ejendom. 1514 var O. R. Høvedsmand paa Akershus.
Fra 1517 var han derpaa Lensmand paa Tørning i Sønderjylland,
og under Christian II's store Pengeforlegenhed forstrakte han 1519
denne med den for en enkelt Mand paa de Tider meget store
Sum af 12000 Mark lybsk (8000 Gylden), og Aaret efter gik han i
Borgen for et stort Laan paa 39000 Mark lybsk til Kongen af
slesvigske og holstenske Adelsmænd, hvorved disse fik Underpant
i Tørning Slot. Ved Oprørets Udbrud 1523 kom O. R. derfor i
en meget farlig Stilling; Frederik I anerkjendte dog Gjældsfordringen,
hvorpaa O. R. sluttede sig til ham, blev optaget i Rigsraadet og
forlenedes med Aalholm Slot, men opgav Tørning; Ridder blev han
ved Frederik I's Kroning 8. Avg. 1524. I Slutningen af Aaret, da
der førtes Underhandlinger om Frederik I's norske Haand fæstning,
var der stærkt Tale om at gjøre O. R. til Lensmand paa Akershus 
og desuden forlene ham med Helgeland (Nordlandene), hvor
største Delen af hans norske Arv laa. Hr. Vincents Lunge fik det
dog afværget og vedblev saaledes selv at indtage den første Stilling
i Norge. Han var ikke alene O. R.s politiske Rival, men ogsaa paa
sin Hustrus Vegne hans Medbejler til Fru Inger Erlandsdatters store
Godser. 1525 deltog O. R. i Kampen mod Søren Norby og rejste
derpaa til Lybek til en stor Familiefest. Han var nemlig gift
med en brandenborgsk Adelsdame, Margrethe Gans, Datter af den 
brandenborgske Hofmarskal Jesper G. til Putlitz og Fru Anna
Maltzan. I Lybek rasede Pest; 29. Sept. 1525 bortreves Fru
Margrethe Gans heraf; 6. Okt. fulgte han hende i Døden. Saaledes
døde O. R. og hans Hustru i en endnu ung Alder, efterladende
sig 6 umyndige Børn, hvoraf de 3 Sønner Holger, Erik og Jørgen
alle skulde komme til at indtage betydelige Stillinger i Danmark.

Heise,  Fam. Rosenkrantz's Hist. II.

<i>A. Heise.</i>

</chapter><chapter name="Rosenkrantz, Otte Nielsen, --1477, til Bjørnholm, Hofmester">

<b>Rosenkrantz, Otte Nielsen, --1477,</b> til Bjørnholm, Hofmester, 
var en Søn af Hr. Niels Jensen R. til Tange; som hans
Moder nævnes Anne Skinkel. Han har rimeligvis været født i
Slutningen af det 14. Aarhundrede; det første, der meddeles om
ham, er, at han under Erik af Pommerns Krig om Sønderjylland
skal være blevet saaret i Slaget ved Immervad, der henføres til
1420. Han havde Andel i Slægtens gamle Stamsæde Hevringholm
i Sønderhald Herred (som han dog paa sine ældre Dage overdrog
til sin Broder Stygge), men forøgede i øvrigt sine Besiddelser
betydelig ved sit Giftermaal. Senest 1426 ægtede han Else, Datter
af Holger Gregersen Krogrios (IX, 524) og Karen Eriksdatter
Saltensee og Enke efter Anders Ovesen Hvide til Bjørnholm, der
var død c. 1420; Fru Else skal have været født o. 1379 og var
saaledes vistnok betydelig ældre end O. N., der gjennem hende
fik Andel i hendes første Mands Ejendom Bjørnholm (i Sønderherred 
Dyrs). Ved Kjøb, bl. a. af forskjellige andre Parthaveres
Andel i Bjørnholm, udvidede O. N. efterhaanden betydelig sine
Besiddelser i denne Egn, hvor ogsaa for en stor Del hans
Forleninger kom til at ligge.

O. N. var Medlem af Rigsraadet 1436 og maaske allerede
1434 og 1435, da nan rnedbeseglede Overenskomsterne i Stockholm
med Svenskerne og Freden i Vordingborg med Hertug Adolf.
1438 deltog han i Indkaldelsen af Christoifer af Bajern og 1439 i
Udstedelsen af Opsigelsesbrevet til Erik af Pommern, og under den
ny Styrelse steg han hurtig i Anseelse. En af Christoffer af
Bajerns første Handlinger som Rigsforstander var at forlene O. N. med
Kalø Len og desuden med Sønderhald Herred (1439); 2 Aar senere,
da den jyske Bondeopstand var knust og dens Hovedleder,
Henrik Tagesen Reventlow, henrettet, skjænkede Kongen dennes til
Kronen forbrudte Andel i Bjørnholm til O. N., som endnu i 1441
tillige fik Lensbrev paa Grenaa, Stensmark og Anholt for sin og
sin Hustrus Livstid. Omtrent ved samme Tid (tidligst 1441, senest 
1443) blev han slaaet til Ridder, formodentlig ved en af Kroningerne, 
enten i Upsala 1441 eller i Ribe 1443; og endelig gjorde
Kongen ham til sin Hofmester, i hvilken Egenskab han nævnes
første Gang ved Christoffers og Dorotheas Bryllup 1445.

O. N. var saaledes blevet Indehaver af det højeste verdslige
Embede i Riget, og han beklædte det, da Kong Christoffer døde
1448, og der blev Spørgsmaal om Valget af hans Efterfølger.
Uheldigvis ere vi yderst daarlig underrettede om de Forhandlinger, 
der førte til Christian I's Valg, og om O. N.s Stilling til
Tronfølgespørgsmaalet vides i Virkeligheden slet intet; derimod kan 
det nævnes som et karakteristisk Vidnesbyrd om den Betydning, man
tillagde ham i Udlandet, at Amsterdam i Juni 1448 anmodede
Styrelsen i Holland om at betale ham en Fordring, han havde paa
Hollænderne, for at de hollandske Skibe ikke skulde blive anholdte
i Danmark. Og saa meget er i alt Fald sikkert, at O. N. ogsaa
i de første Aar efter Tronskiftet fremtræder som Kongens
Hofmester og højt betroede Mand; saaledes medbesegler han
Christian I's norske Haandfæstning 1449 og deltager i Afslutningen af 
det foreløbige Forlig om Gulland s. A. og af Halmstadoverenskomsterne 
1450. Og man ser ham i den samme Gunst hos den 
ny Konge som hos Forgængeren: 1449 skjøder Christian ham
Hassens og Æbeltoft (som han allerede havde haft i Pant under
Christoffer) tillige med Øen Hjelm, dog med Forbehold af
Kronens Gjenkjøbsret; 1455 faar han Bro Hospital ved Grenaa i
Forlening for Livstid, og 1459 faa han og hans Søn Erik Birkeret
over Bjørnholm Gaard og Gods.

I de 2 sidstnævnte Aar var O. N. imidlertid ikke længere
Hofmester. Sidste Gang, han med Sikkerhed kan paavises i dette
Embede, turde være i Maj 1452, og i ethvert Fald fra Okt. 1453
forekommer Niels Eriksen Gyldenstjerne som Indehaver af det. Der
er vel bevaret Ordlyden af et Brev, som angives udstedt i Avg.
1456, og hvori Kongen giver O. N. efter hans egen Ansøgning
Afsked som Hofmester og takker ham for de i hans Embedstid ydede
Tjenester; men dette Brev kjendes kun gjennem en vitterlig
upaalidelig Afskrivers Afskrift, og efter al Sandsynlighed skal dets
Aarstal rettes til 1452. Ogsaa efter at være fratraadt som Hofmester
nævnes O. N. flere Gange som nærværende ved Møder af Rigsraader, 
men det synes at blive sjældnere, alt som Aarene gaa,
og efter 1465 kan det næppe paavises. Han findes anført som
Landsdommer i Nørrejylland 1454 og 1462, men Kilden herfor er 
ingenlunde egnet til at indgyde Tillid, og paafaldende er det i alt
Fald, at ikke et eneste nu bevaret Brev nævner ham i denne Stilling. 
Sikkert er det derimod, at han i sine senere Aar, efter at
have trukket sig tilbage fra Statens Anliggender, endnu mere
afgjort end tidligere viser sig knyttet til Jylland, især naturligvis 
den østjyske Halvø og Egnen der omkring, hvor hans vigtigste
Besiddelser og Forleninger vare beliggende. Her i Nærheden laa
Mariager Kloster, den gejstlige Institution, som han særlig viste
Gavmildhed imod; at han var en from Mand i Tidens Aand, lagde
han i øvrigt ogsaa ellers for Dagen ved Gaver til Kirker, ligesom
han og hans Hustru allerede 1430 vare blevne gjorte delagtige i
Franciscus' og Claras Ordeners gode Gjerninger og senere tillige i
Prædikebrødrenes. Fremdeles byggede han Marie Magdalene Kirke (i
Sønderhald Herred), men om Retten til denne Kirke og om flere
andre Spørgsmaal kom han og hans Søn Erik i en heftig Trætte
med Aarhusbispen Jens Iversen Lange; Kongens Afgjørelse af
Sagen faldt dog ganske ud til O. N.s og hans Søns Fordel (jvfr. X,
29). En langt voldsommere og ogsaa meget langvarigere Strid
havde O. N., hans Broder Stygge og Søn Erik med den vilde
Lave Brock til Estrup (s. III, 90 f.); at denne sidste afgjort 
havde Uretten paa sin Side, ses af hele Stridens Gang, ligesom en 
i alt Fald næppe meget yngre Opfattelse giver sig Udslag i de 
karakteristiske Linjer: «Du maatte vel tro hin rige Hr. Otte og 
saa vor unge Konge, du tro ret aldrig Hr. Lave Brock, han haver 
en Ormetunge».

Hvad O. N.s Len angaar, maa han antages en Tid lang at
have været forlenet med Byfogediet i Randers. Desuden finder
man nævnt en hel Række jyske Herreder, hvoraf han til forskjellige 
Tider har oppebaaret Skatter og Afgifter, og som i ethvert
Fald for en stor Del ikke kunne antages at have ligget til Kalø
under almindelige Forhold; maaske har han da haft disse Herreder
eller dog nogle af dem i Forlening, men med Sikkerhed vides det
kun om Rinds Herred. Heller ikke vides det, hvor længe han
har beholdt Kalø, men det har dog vist næppe været lige til hans
Død; og Styrelsen af Bjørnholm synes han omtrent 1468 at have
overdraget til Sønnen Erik, der allerede tidligere havde haft Del
i Gaarden.

O. N. maa saaledes antages efterhaanden at have trukket sig
mere og mere tilbage fra Verden. I 1470 mistede han sin Hustru,
der efter Sigende blev 91 Aar gammel; 1477 døde han selv. At 
han har spillet en betydelig Rolle i Danmarks Historie, vil ingen
kunne nægte; men det maa dog bemærkes, at det jo kun var en
forholdsvis kort Tid, han beklædte Hofmesterembedet. Og hans
Virksomhed maa ganske vist, saa vidt vi kjende den, afgjort skaffe
ham Efterverdenens Agtelse, men den kunde rigtignok ønskes
adskillig bedre oplyst.

Barner, Fam. Rosenkrantz's Hist. I, 1l6 ff.
Hist. Tidsskr. 5. R. I, 534 ff.

<i>William Christensen.</i>

</chapter><chapter name="Rosenkrantz, Palle (Axelsen), 1587-1642, til Krænkerup">

<b>Rosenkrantz, Palle</b> (Axelsen), 1587-1642, til Krænkerup, en
Søn af Axel R. til Glimminge (d. 1630, Søn af ovennævnte Erik
Axelsen R., d. 1591) og Mette Grubbe, fødtes 28. Juni 1587 paa
Glimminge. Sin Skolegang afsluttede han paa Skolen i Sorø
Kloster, hvor han var i 6 Aar, og derefter fortsatte han sammen 
med Broderen Oluf sin Uddannelse i Udlandet, hvor de 1604-7
studerede i Wittenberg. Efter et kort Ophold i Hjemmet droge de
derpaa til Frankrig, hvor de vare sammen i Paris, og hvor han,
efter at de vare skiltes, forblev 2 Aar i Poitiers. Strax efter sin
Hjemkomst ansattes han i Dec. 1610 i Kancelliet, men allerede det
følgende Foraar opgav han denne Stilling for at følge Hæren. Som
Fændrik ved Kongens Livkompagni fik han af Kongens egen Haand
Fanen, og den plantede han 27. Maj under Stormen paa Kalmar
som den første paa Byens Vold. Da Felttoget skulde begynde
paa ny næste Aar (1612), overrakte Kongen ham atter sin Fane,
men under Belejringen af Elfsborg fik han (i Maj) et alvorligt
Skudsaar, der afbrød hans Krigerbane. I Slutningen af Aaret var han
dog saa vel, at han kunde gaa som Sendebud til den engelske
Kongefamilie. 1613 var han Marskal ved den Ambassade, som
under Jacob Ulfeldt sendtes til Spanien. S. A. fulgte han Kongen
til Hamborg, næste Aar til England og 1615 til Wolfenbüttel.
Ogsaa efter at han havde faaet Forleninger (Vordingborg og
Jungshoved 1616-32, Aalholm og Nykjøbing 1629-42), fortsattes hans
Anvendelse til udenrigske Hverv, og ikke heller hans Stilling som
Skoleherre paa Herlufsholm (1620-30) forhindrede ham deri, saa
meget mindre som han ikke synes at have taget sig stort af
Skolens Sager; han fik oprettet et nyt Embede ved Skolen, nemlig
som Forstander, men da dette overdroges hans fordums
Skolekammerat og Lærer, den dygtige Poul Jensen Kolding (IX, 360),
havde Skolen i hans Tid ingen Grund til at klage over denne
Foranstaltning. 1617 sendtes han 2 Gange med Brev til den svenske 
Konge, 1620 udnævntes han til en af Generalkrigskommissærerne 
ved Hæren i Holsten, 1624 var han blandt de danske Adelsmænd,
som efter Befaling overværede Kongens Broder Hertug Ulriks
Ligbegængelse i Biitzow i Meklenborg. 1626-27 arbejdede han i
England og Frankrig som Christian IV's Udsending for dennes politiske
og krigerske Planer, i Efteraaret 1627 gik han med Fred. Gunther
til Lybek for at bilægge Stridighederne mellem denne By og
Danmark, og 1628 drog han som Gesandt til Nederlandene og England,
fra hvilken Rejse han først vendte tilbage langt ind i det følgende
Aar. Enkedronning Sophies Død 1631 gav ham en Del at bestille,
da han og Christoffer v. d. Lippe bleve Skiftekommissærer i hendes
Bo og derved kom til at deltage i de ret skarpe Forhandlinger
mellem Arvingerne, Kongen og hans Søstre. 1633 sloges han til
Ridder. I sine sidste Aar led han meget af Podagra, og under
et Ophold paa Krænkerup døde han 22. Febr. 1642.

Han ægtede 1. Sept. 1616 Helvig Rantzau, Datter af Frands R.
til Rantzau (XIII, 427), men, kun 18 Aar gammel, døde hun allerede
23. Juni 1618, hvorpaa han 30. Juni 1621 holdt Bryllup med Elisabeth
Rosensparre (f. 1592), Datter af Oluf R. til Skarholt (ndfr. S. 301)
og Enke siden 1613 efter Axel Brahe til Krænkerup; hun døde
31. Dec. 1627. Han giftede sig dernæst 13. Sept. 1629 med
Elisabeth Lunge (f. 1610 d. 1659), Datter af Jørgen L. (X, 472). Hans
1. Hustru bragte ham Gaarden Fævejle, den 2. Krænkerup og
Andel i Skarholt. Desuden ejede han i Skaane Høgsted, hvor han
1635 opførte en ny, temmelig uanselig Hovedbygning, og
Tunbyholm og paa Laaland Kjærstrup; paa denne Ø oprettede han
Herregaardene Lungholm og Rosenlund. En ganske kort Tid (i 1641)
sad han inde med Halvdelen af Vemmetofte.

P. R. var ikke uden litterære Interesser; han opmuntrede
Stephanius til at udgive Saxo paa ny og bidrog til at bekoste Værket.
Et mærkeligt Brev fra ham fra 1634 (Ny kirkehist. Saml. IV, 191 f.)
viser, hvor ædruelig han kunde se paa en Hexesag, som ellers i
de Dage havde saa let ved at opskræmme Folk, og vidner
fordelagtig om ham. 1641 stiftede han et Hospital for 6 fattige i Radsted 
(ved Krænkerup).

Rothe, Brave danske Mænds og Qvinders Eftermæle I, 633 ff.

<i>C. F. Bricka.</i>

</chapter><chapter name="Rosenkrantz, Palle (Børgesen), 1588-1651, til Ørup og Vesløsgaard">

<b>Rosenkrantz, Palle</b> (Børgesen), 1588-1651, til Ørup og 
Vesløsgaard, var Søn af Børge Eriksen R. til Ørup i Skaane og
Margrethe Pallesdatter Juel. Han var ansat i danske Kancelli 1609-11 
og var Hofjunker 1613-16. I Throndhjem havde han 
Forleningsbrev paa en Prælatur og en Præbende ved Domkirken 1613-17
og fik 1614 ogsaa Brev paa en anden Præbende sammesteds. 1613
fik han med flere Befaling at drage med Claus Daa paa et Tog
til Jæmteland, der foretoges i Sept. og Okt. I den følgende Tid
levede han formodentlig paa sin Skaanske Gaard; 1627 mødte han
som en af den Skaanske Adels deputerede paa Mødet i Slagelse.
Fra Vaaren 1631 blev han forlenet med Agdesidens Len i Norge
(Mandal, Nedenæs og Raabyggelaget), hvortil endnu 1632 kom
Bestyrelsen af Lister Len, hvis Indehaver ved Hoftjeneste var
forhindret fra personlig at være tilstede. Han var i sin Funktionstid
stærkt optagen med de store Bygge- og Befæstningsarbejder, som
Kong Christian IV lod foretage paa Flækkerøen, hvor Skansen
Christiansø anlagdes med Bradbænk og Ringe i Klipperne, ligesom den
brøstfældige Kongsgaard Oddernæs blev gjenopbygget af ham.
Kongen, der interesserede sig meget for disse Anlæg, besøgte 1635,
1641 og 1644 Christiansø, hvis Befæstning fortsattes flere Aar efter
Anlægget af Christianssand (1641), hvilket sidste til Dels tilskrives
P. R.s Raad. I 1640-Aarene var han beskæftiget med Lenets
Defension og var Oberstlieutenant over Agdesidens Regiment, ligesom
han i det hele var meget anvendt i Kommissioner og andre offentlige 
Hverv. 1648 fik han Lundenæs Len i Jylland, hvor han havde
erhvervet Vesløsgaard, efter at han 1635 havde solgt Ørup til
Broderen Holger. Han døde i Juni 1651 og havde været 2 Gange gift,
1. med sin Broder Axel R.s efterladte Fæstemø, Kirsten
Eggertsdatter Abildgaard af Skodborg, og 2. med Ingeborg Nielsdatter
Krabbe af Vesløsgaard.

Saml. t. d. norske Folks Sprog og Hist. III, 248 f.

<i>H. J. Huitfeldt-Kaas.</i>

</chapter><chapter name="Rosenkrantz, Verner Baron, 1700-77, Gehejmeraad">

<b>Rosenkrantz, Verner</b> Baron, 1700-77, Gehejmeraad, Broder 
til foran nævnte Holger Baron R. (d. 1786), er født paa Roseneje
9. Dec. (ell. 11. Dec.) 1700. 1714 blev han Landkadet og
avancerede 1717 til Kornet i Friis' gevorbne Regiment, hvor han 1721
blev Lieutenant; 1730 fik han Ritmesters Karakter, blev Ritmester
1732 og fik Majors Karakter 1735, men tog sin Afsked 1743 og
bosatte sig paa Krabbesholm ved Skive, som han s. A. havde faaet
overdraget af sin Svigermoder; han var nemlig alt 1737 bleven gift
med Else Margrethe Sehested (f. 1708 d. 26. Dec. 1775), Datter af
Major Frederik S. til Rydhave, Krabbesholm og Villestrup. R.,
der 1747 var bleven udnævnt til Etatsraad og Amtmand over
Dueholm, Ørum og Vestervig Amter, hvorfra han 1752, i hvilket Aar 
han blev Kammerherre, forflyttedes som Amtmand over Skivehus
Amt, fik 1763 Enkedronningens Orden, 1764 det hvide Baand og
blev 1768 Gehejmeraad. 1750 havde han kjøbt Skivehus med Gods,
og 1754 fik han af Svigermoderen overdraget Villestrup, der 1757
blev oprettet til Baroni, i hvilken Anledning han s. A. ophøjedes
i Friherrestanden; 1746-51 besad han desuden Stamhuset Kjærbygaard, 
som han fik kongelig Tilladelse til at afhænde. 1773 tog
R. sin Afsked som Amtmand, solgte s. A. Krabbesholm og Skivehus 
og bosatte sig paa Villestrup, hvor han døde 12. April 1777.

Personalhist. Tidsskr. 4. R. II, 171.

<i>C. E. A. Schøller.</i>

</chapter><chapter name="Rosenkreutz og Rosenkrone, s. Rosencreutz (ovfr. S. 175)
og Rosencrone (ovfr. S. 176 f.).">

<b>Rosenkreutz</b> og <b>Rosenkrone</b>, s. Rosencreutz (ovfr. S. 175)
og Rosencrone (ovfr. S. 176 f.).

</chapter><chapter name="Rosenlund, Søren, --1775, Forfatter">

<b>Rosenlund, Søren,</b> --1775, Forfatter, var født i Sortsø,
Gunslev Sogn paa Falster. Om hans ydre Livsforhold vides kun,
at han var i Vestindien 1764-66 og under sit Ophold der lod sig
kalde «Prokurator». Efter sin Tilbagekomst til Danmark indsendte
han til Grev Bernstorff og i Afskrift til Reverdil et «Forslag til
et dansk Ophir», som skulde være en Anvisning paa, hvorledes
Guld kunde strømme ind fra Kolonierne; strax derefter et lignende
Forslag om «Krabben-Eilands» Kolonisation; alt hans Skriveri var
dog kun forvirret Tøjeri. I den Struenseeske Skrivefrihedsperiode
fik han under Navn af «Junior Philopatreias» trykt den ene
elendigere Piece end den anden -- henved en halv Snes Stykker --,
hvorved det eneste mærkelige er, at en Mand som P. C. Abildgaard 
(«Rosentorne») gad anvende spottende Satire paa saadant
Gallimathias. I et Brev til Suhm (1774) giver R. uden selv at vide
det Bidrag til Folkebogen «Cyprianus'» Historie, men tillige
Vidnesbyrd om sin egen forvirrede Hjærne. Han døde i Kjøbenhavn
6. Febr. 1775.

Luxdorphs Saml. af Trykkefrihedsskr., IV i Rækken paa 20 Bind.
Nyerup, Suhms Levnet S. 435 f.

<i>A. Jantzen.</i>

</chapter><chapter name="Rosenpalm, Andreas, 1679-1754, Søofficer">

<b>Rosenpalm, Andreas,</b> 1679-1754, Søofficer, Søn af nedennævnte 
Poul Nielsen R., er født 18. Marts 1679. 1693 antoges han
som Lærling i Marinen, gjorde først nogle Togter med indenlandske 
Skibe, f6r derefter som Matros i hollandsk og engelsk Orlogstjeneste 
og blev 1697 Underlieutenant, 1699 Premierlieutenant, 1700
Kapitajnlieutenant, 1708 Kapitajn, 1710 Kommandørkapitajn, 1713
Kommandør, 1715 Schoutbynacht, 1717 Viceadmiral og 1727 
virkelig Admiral efter P. Rabens Død. 1698-1700 opholdt han sig hos
Moderen paa Brorupgaard for at ordne Paderens Bo. Ved den
store Udrustning 1700 var han næstkommanderende i Orlogsskibet
«Mercurius». 1706 ansattes han ved Indrulleringen i Sjælland og
forblev her indtil Udbruddet af den store nordiske Krig. Under
denne viste R. sig som en flink Skibschef, var derfor yndet af U.
C. Gyldenløve og blev meget benyttet; han var Deltager i Slaget
paa Kjøge Bugt 1710 og i Gyldenløves Kamp under Rygen 1712
mod Wachtmeister. 1713-16 var han, med en kort Afbrydelse, som
næstkommanderende i Sehesteds Eskadre ved Stralsund og gjorde
ligeledes her god Fyldest under ret vanskelige Forhold. 1717 var
han først ved Hovedflaaden i Østersøen, hvor den -- forenet med
en engelsk Eskadre -- dog intet udrettede; men allerede i Juli
forlod han denne Post for at overtage Kommandoen over Eskadren
i Norge og Kattegat, efter at Tordenskjold -- som en Følge af
sit overilede og mislykkede Angreb paa Gøteborg (Ny Elfsborg)
og Strømstad -- var bleven afsat og hjemkaldt.

I en vis Forstand betegner dette Aar (1717) et Vendepunkt i
R.s Liv, i det man herefter faar et andet og ufordelagtigere Billede
af ham end under hans tidligere Virksomhed. I Søetaten herskede
for øvrigt netop paa den Tid en daarlig Tone, Klikevæsen og
personlige Interessespørgsmaal florerede, og det er da mere end
sandsynligt, at R. ogsaa - alt efter som han steg højere paa
Embedsstigen -- er bleven draget dybere ind i dette Uvæsen, saa meget
mere som han vides at have været ærgjerrig; blandt Egenskaber,
der ligeledes i Aarenes Løb udviklede sig stærkt hos ham, kunne
ogsaa nævnes Magelighed og Tilbøjelighed til Vellevned. R.s
Ærgjerrighed satte sig 1732 et tydeligt Spor, i det han d. A. fik 
Ulrik Kaas (IX, 71) intrigeret ud af Marinen, fordi han -- ikke med
urette -- i denne dygtige Officer vejrede en farlig Medbejler.

Som Afløser af Tordenskjold 1717 har R. ikke indlagt sig
Berømmelse; han begyndte strax med at ophæve Blokaden for
Strømstad, hvoraf Svenskerne hurtig benyttede sig til her at samle
Krigsforraad mod Norge, og uagtet han erholdt en ikke uvæsentlig 
Forstærkning af Skibe, udrettede han d. A. intet. 1718
koncentrerede Krigen sig nærmest om Frederikshald med Fæstningen
Frederikssten, som Carl XII belejrede; R. lod vel forskjellige
Angreb foretage mod de svenske paa Iddefjorden, men selv tog han
ikke Del i dem og naaede for øvrigt hellerikke det med Angrebene
tilstræbte Maal. Efter Carl XII's Død besluttede Danmark sig 1719 
til at gaa angrebsvis til Værks fra den norske Grænse; til den Ende
skulde Gøteborg blokeres, hvortil Tordenskjold foreløbig blev
udset, samtidig fik R. Ordre at bemægtige sig de fjendtlige
Transportskibe i Strømstad og derefter tage Overkommandoen for
Gøteborg. Men medens Tordenskjold udførte sine glimrende Bedrifter
ved Marstrand (Carlsten) og Ny Elfsborg, indskrænkede R. sin
Virksomhed til en Overrumpling af de strømstadske Transportskibe og
viste sig slet ikke ved Gøteborg.

I Fredsperioden efter 1720 blev R. først udnævnt til Chef for
Søkadetkompagniet, i hvilken Stilling han forblev til 1727; dog var
det nærmest kun af Navn, thi allerede 1722 rejste han til Norge
for der at ordne Indrulleringsvæsenet, med hvilket Forehavende han
baade var virksom og heldig. Efter at R. 1727 var bleven ældste
Medlem af Admiralitetet, træder hans Virksomhed i Marinen ind
i et afgjort uheldigt Spor. Under den fortjenstfulde Grev Fr.
Danneskjolds Administration af Flaaden modvirkede han denne paa
mange Maader, f. Ex. ved Anlægget af Dokken; det lykkedes dog
først R. efter Christian VI's Død at faa Greven styrtet i Nov. 1746,
navnlig ved at love Frederik V store Besparelser i Søetatens
Administration. Resultatet blev dog kun daarligt, R. var hverken
administrativt anlagt eller begavet med den for en øverstkommanderende
nødvendige Fasthed; Marinen forfaldt mere og mere, og Besparelserne 
blev der intet af. Da R. en Gang over for Kongen slog
paa, at denne havde lovet ham Generaladmiral-Lieutenants Værdighed, 
fik han til Svar: «De lovede mig Besparelser, men har ikke
holdt Ord; jeg maa da ogsaa have Lov at glemme mine Løfter».
Fra 1746 til sin Død sad han som 1. Militærdeputeret i det
kombinerede Admiralitets- og Generalkommissariatskollegium. Efter
Admiral Trojels Død (1728) blev han Patron for Holmens Kirke, 1739
Ridder af Danebrog og var desuden dekoreret med Ordenen de
l'union parfaite. Han døde 18. Jan. 1754. -- R. blev 26. Marts
1710 gift med Sophie Amalie Benzon (d. 1769), Datter af Justitsraad
Hans B. til Stamhuset Skjærsø (d. 1704) og Kirstine Glud (d. 1724).
Efter Faderen ejede R. Brorupgaard ved Slagelse.

<i>C. With.</i>

</chapter><chapter name="Rosenpalm, Poul Nielsen, 1629-88, Kancelliembedsmand">

<b>Rosenpalm, Poul Nielsen,</b> 1629-88, Kancelliembedsmand,
fødtes 25. Jan. 1629 i Helsingør, hvor hans Fader, Niels Pedersen,
var Byskriver; hans Moder var Alhed Jørgensdatter Riwold. Efter
at have besøgt Roskilde og Herlufsholms Skoler blev han 1648
Student og lagde sig især efter Retsvidenskaben; men hans 
Fattigdom nødte ham til at tage mod en Hørerplads i Roskilde. Her
fra kaldedes han 1657 til «at opvarte» i Kongens Bibliothek samt
undervise Prins Christian i Grammatik; sandsynligvis skyldtes det
hans Fætter og Skolefælle Villum Lange (X, 48), at han droges
frem fra sin beskedne Hørerplads til den ret vellønnede og
ansvarsfulde Stilling som Kronprinsens Lærer. Efter 4 Aars Forløb
avancerede han 1661 til Sekretær i danske Kancelli, og 1669 blev
han tillige Dechiffrør af Chifferbreve; formodentlig har hans gamle
Rektor Zacharias Lund (X, 451), der havde dette Embede, lært
ham Dechiffrerkunsten. Imidlertid havde P. N. ved Kansler Peder
Reedtz' Mellemkomst 21. Juli 1668 tilgiftet sig en anselig Formue
med den forældreløse Anne Andersdatter, Datter af Kjøbmand i
Slagelse Anders Nielsen Kræmmer og Mette Jensdatter. Paa
Embedsstigen steg han jævnt opad: Assessor i Kancelliet blev han
senest i Maj 1676, i Højesteret 1678, 1684 blev han Kancelliraad i
Kancelliet og 1688 Justitsraad. 1679 havde han faaet Vaabenbrev
med Tilnavnet Rosenpalm, hvilket han dog ikke vides selv at have
benyttet. Ved Siden af sine Embeder blev R. ogsaa anvendt i
forskjellige Kommissioner, af hvilke den vigtigste var den 1680
nedsatte 3. Revisionskommission til Udarbejdelsen af Danske Lov, hvis
Fortale, der i øvrigt ikke er synderlig original, efter en gammel
Tradition skyldes ham. Ved Udlæg i Krongods for resterende
Lønning, ved Mageskifter og ved ikke faa kongelige Gaver samlede 
R. et anseligt Jordegods i Nærheden af Slagelse og oprettede
Hovedgaarden Brorupgaard.

Efter sin Død (30. Juli 1688) fik han det Vidnesbyrd, at han
var en af de dueligste Embedsmænd saa vel i Kancelliet som i
Højesteret. Hans udmærkede Evner og hans Dygtighed, som han
ogsaa var sig bevidst, havde i Forbindelse med det Held, at han
som ung i Følge sine Stillinger saa at sige kom i daglig Berøring
med Kongehuset, skabt ham en smuk Karriere. Hans Enke
overlevede ham til 1713.

Personalhist. Tidsskr. I, 260 ff.

<i>G. L. Wad.</i>

</chapter><chapter name="v. Rosenschild, Jacob Henrik Paulli, 1637-- , Professor og Diplomat">

<b>v. Rosenschild, Jacob Henrik Paulli,</b> 1637-- , Professor 
og Diplomat, Søn af Dr. Simon Paulli (XII, 576), var født 21. Jan.
1637 i Rostock, hvor Faderen den Gang var Professor. 1640 kom
han med denne til Kjøbenhavn, blev privat dimitteret til Universitetet 
1655 og studerede først Medicin under sin Faders og Thomas
Bartholins Vejledning. 1658-60 rejste han i Udlandet for 
yderligere at uddanne sig som Læge og levede derefter i nogen Tid
i Hamborg som Lærer for Børn af ansete Forældre. Han
optraadte ogsaa som Digter i det latinske Sprog og udgav bl. a. et
Digt i Anledning af Frederik III's Hylding som enevældig Konge
1660. Han vandt derved Kongens Bevaagenhed, og 1662 reskriberede 
denne til Universitetet, at P. skulde være Professor i Anatomi;
dog tillodes det ham foreløbig at rejse udenlands for at uddanne
sig. Den, som det synes, noget ustadige P. vendte dog snart det
medicinske Studium Ryggen; 1663 disputerede han for Magistergraden 
i det filosofiske Fakultet og drev nu væsentlig historiske
og folkeretlige Studier. 1664 udnævntes han til Professor i Historie,
men fik kort efter Tilladelse til at holde en Vikar og selv rejse
udenlands. I de følgende Aar opholdt han sig i Udlandet,
saaledes længere Tid i Strassburg, hvor han udgav et latinsk Digt;
1666 studerede han i Saumur. 1668 blev han kongl. Historiograf
og vendte vistnok nu hjem. Hans Virksomhed som Historiker
blev dog af ringe Betydning; den eneste Frugt, den har afsat sig
i Litteraturen, er hans lille Skrift om den Ulfeldtske Sammensværgelse: 
«Machinationes Cornificii Ulfeldii», der ogsaa udkom paa Dansk.

P.s Ærgjerrighed var ikke tilfreds med en Professorplads, og som
saa mange unge borgerlige Videnskabsmænd paa den Tid gik han ind
i praktisk Statsmandstjeneste, der stillede en mere glimrende
Løbebane i Udsigt. 1669-76 var han Legationssekretær i Holland, 1678
i England og 1680-82 i Frankrig. 13. Sept. 1682 ægtede han
Elisabeth Apollonia Rehder, Datter af Dr. jur. Johannes R. og Margrethe
Dorn, vendte nu hjem og blev ansat som Raad i det glückstadtske
Kancelli; 1684 blev han Assessor i den pinnebergske Overappellationsret 
og 1685 Kancelliraad. P. opholdt sig fra 1684 mest i Hamborg, 
hvor han virkede som den danske Regerings hemmelige Agent.
Han indledede her Forbindelser med det demokratiske Parti, der
den Gang laa i skarp Strid med Raadet, og lovede Hjælp fra
Danmark mod dette, der støttedes af Kejseren og Hertugen af Celle.
Da Danmarks egennyttige Planer imidlertid traadte klart frem i Avg.
1686, maatte P. flygte fra Hamborg og lade sine Papirer i Stikken,
hvilke senere bleve fundne af Raadet. Dette rettede paa Grundlag
af dem stærke Angreb paa P., der udgav flere Stridsskrifter for at
forsvare sig. 1690 blev P. Legationssekretær i England og 1694
Resident sammesteds. Danmarks diplomatiske Forhandlinger med
dette Land i disse Aar, væsentlig angaaende den engelske 
Regerings Opbringelse af danske og norske Skibe, vare ofte meget
vanskelige og krævede i høj Grad Taalmodighed og Takt, Egenskaber, 
som P. mindst af alt var i Besiddelse af. Han laa derfor
bestandig i Strid med de engelske Ministre og vandt heller ikke
synderlig Paaskjønnelse hos sin egen Regering, som han desuden
irriterede ved sine paatrængende Forlangender om en højere Rang.
I Begyndelsen af 1698 blev han hjemkaldt, udnævntes til Justitsraad 
og optoges senere hen paa Aaret i Adelstanden med Navnet
<i>v. Rosenschild</i>, vistnok nærmest paa Grund af hans eneste Barn Anna
Johannes Ægteskab med en Søn af den indflydelsesrige Vicekansler
i Glückstadt Conrad Wasmer. Han levede endnu 1702.

Moller, Cimbria lit II. 
C. F. Wegeners haandskr. Saml. til Fam. Paullis Hist. i Rigsark.

<i>L. Laursen.</i>

</chapter><chapter name="Rosensparre, Jens Torbernsen, --1530, til Skarholt">
<b>
Rosensparre, Jens Torbernsen,</b> --1530, til Skarholt,
forekommer ogsaa under Navnene Niels og Hans T., men J. T. er
dog sikkert hans rette Navn, thi han var eneste Søn af den
Skaanske Landsdommer Torbern Jensen til Skarholt; Moderen hed Anne
Saxstrup. Efter Frederik I's Henstilling til Adelen 1526 om at
antage faste Slægtnavne kaldes han stundum efter sin gamle Fædrenegaard 
Jens Skarholt; først hans Søn optog efter Vaabenet Navnet
R. Han maa være født ved 1480, nævnes i alt Fald fra Aar
1500, var 1510, som det synes, Høvedsmand paa Baahus, havde saa
fra 1513-o.1522 Gyrstinge Len, fra 1516 til sin Død Halmstad
Herred, var 1518-19 Lensmand paa Laholm og fik 1520 som
Pantelen Froste Herred. Han synes at have staaet Christian II
nær; 1514 var han Kongens Fodermarsk, men skjønt han 1523
endog 2 Gange fornyede sin Troskabsed til Kongen, findes dog
hans Navn i Frederik I's Haandfæstning blandt den beseglende
Adel uden for Rigsraadet. Om han end her nævnes sidst, har han
dog indtaget en ret anset Stilling blandt sine Standsfæller, hvortil
hans anselige Svogerskab mægtig bidrog, thi 28. Sept. 1516 havde
han paa Lyngsgaard ægtet Birgitte Bille, Datter af den fremragende
Skaanske Magnat Steen B. (II, 242) og Søster til Ærkebispen
Torbern B. og den siden bekjendte Hr. Claus B. Han synes at have
deltaget i Kampene 1525 mod Hr. Søren Norby, men døde alt
1530, kort før Jul. Enken levede til 21. Juni 1553 og havde i en
lang Aarrække Katsløse og Sandby Len.

Friis, Fam. Rosensparre S. 5 ff.

<i>Thiset.</i>
</chapter>
<chapter name="Rosensparre, Oluf, 1559-1624, til Skarholt, Rigsraad">

<b>Rosensparre, Oluf,</b> 1559-1624, til Skarholt, Rigsraad, Søn
af den ndfr. nævnte Steen R. (d. 1565), er født paa Bosø Kloster i
Skaane 6. Avg. 1559 og opdroges i sit Hjem baade før Faderens
Død og efter Moderen Mette Rosenkrantz' nye Ægteskab 1567
med Peder Oxe, indtil han ved sit 10. Aar kom i Huset hos Niels
Hemmingsen i Roskilde og efter 2 Aars Forløb der fra til
Herlufsholm. Da Peder Oxe var død 1575, sendte Moderen ham til
Udlandet, hvor han 1576 studerede i Leipzig og 1579 kom i Tjeneste
hos Markgrev Georg Frederik af Anspach. Allerede det følgende
Aar synes han atter at have været i Danmark, forlovede sig nogen
Tid efter med Lisbet Qyldenstjerne, Datter af Henrik G. til Aagaard
(VI, 372) og Lisbet Brahe, drog dog atter til Markgreven, men
kom hjem senest 1584 og fejrede sit Bryllup paa Kjøbenhavns Slot
20. Sept. s. A. Han havde arvet Skarholt efter sin Fader, og ved
Skiftet efter hans 1588 afdøde Moder fik han Vester Vallø og
Halvdelen af Holmegaard. 1591 fik han Landskrone Len, som senere
forøgedes med forskjellige Tillæg, og i Juni 1596 blev han Medlem
af Rigsraadet. Som saadan anvendtes han i den følgende Tid i
forskjellige Øjemed; saaledes var han 1601 ved Grænsemødet i
Knærød, 1603 med Kongen til Hyldingen i Hamborg, 1607, 1610, 1616
og 1622 til Herredage i Norge og 1619 tilstede ved Christian IV's
Møde med Gustav Adolf i Halmstad. 1612 fik han Befaling til
at ligge i Slotsloven paa Kronborg, og 1622 var han Medlem af
en Kommission, der skulde virke for de Skaanske og sjællandske
Byers Handel paa Spanien. Af Len havde han 1602 ombyttet
Landskrone med Mariager, som han beholdt til 1610, da han fik
Dragsholm. Han hørte til Christian IV's hyppige Omgangsfæller
og var tillige en Mand med aandelig Sans; saaledes stod han i
venskabeligt Forhold til Tyge Brahe, hvem han flere Gange
besøgte paa Hven, og interesserede sig for Fremkomsten af
Lyskanders «De danske Kongers Slægtebog», skjønt han havde haft
Rivninger med Forfatteren i hans Embedsforhold som Præst i Herfølge,
til hvilket Sogn O. R. havde Patronatsret. Med urette er han
derimod tidligere antaget for selv at have skrevet en Dagbog over
Kalmarkrigen. Han døde 13. Jan. 1624. Hans Enke overlevede
ham til 20. Febr. 1638.

P. Hie, Ligpræd. ov. O. R. 
Friis, Fam. Rosensparre S. 19 ff. 
Hist. Tidsskr. 4. R. III, 624 ff. 
A. Petersen, Vallø og Omegn S. 97 ff.

<i>J. A. Fridericia.</i>
</chapter>

<chapter name="Rosensparre, Steen, 1523-65, til Skarholt, Rigsraad">

<b>Rosensparre, Steen,</b> 1523-65, til Skarholt, Rigsraad, Søn
af ovennævnte Jens Torbernsen R. Ved Faderens Død (1530) var
han kun 7 Aar gammel-, han opdroges af Moderen paa Fædrenegaarden 
Skarholt og knyttedes nær til sin mødrene Slægt, Billerne,
med hvem han i hele sit Liv stod i den nærmeste Forbindelse.
I øvrigt kjendes intet til hans Ungdomsliv, førend han 1548 med
andre Hofsinder deltog i Brudetoget til Meissen. 1551 fik han
Vordingborg Slot i Forlening, og det følgende Aar overtog han
Styrelsen af det vigtige Kalundborg Slot og Len, som særlig
krævede en paapasselig og tillige hensynsfuld Vogter, efter at Kong
Christian II havde faaet Ophold der. Han synes at have løst
denne Opgave paa en værdig Maade. Omtrent samtidig -- 1551
eller 1552 -- blev han gift med Oluf Rosenkrantz' Datter Mette R.
(ovfr. S. 263), og efter at han ved sin Moders Død 1553 havde
overtaget Styrelsen af Skarholt og Aaret efter arvet Vester Vallø
efter sin Svigerfader, indtog han baade som Lensmand og
Godsbesidder en fremragende Plads i Højadelens Rækker. Hans
Indflydelse steg end yderligere, da Frederik II kort efter sin
Tronbestigelse forlenede ham med Bosø Kloster (1559) og 1562 udnævnte
ham til Medlem af Rigsraadet.

Den nordiske Syvaarskrig kaldte S. R. frem til virksom Deltagelse. 
Indtil 1564 forblev han endnu paa Kalundborg, hvor han
modtog som Statsfanger de 3 svenske Gesandter, hvis Anholdelse
i Kjøbenhavn havde været en medvirkende Grund til Krigens
Udbrud. Han blev imidlertid i Sommeren 1564 udset til sammen med
sin Svoger Peder Bille at overtage den vanskelige Stilling som
kongelig Krigskommissær hos Feltherren, Grev Giinther af
Schwarzburg, med den særlige Opgave at faa bragt Liv og Gang i
Krigsførelsen. Sammen med dem udnævntes kort efter Jørgen Lykke
og Lave Brahe til at danne et øverste Krigsraad til Støtte for,
men ogsaa til et Slags Opsyn med den øverste Feltherre. Det blev
væsentlig S. R. og Peder Bille, som kom til at udføre dette Hverv
først over for Grev Günther og senere over for Daniel Rantzau,
efter at det kortvarige Interregnum, hvori Otte Krumpen havde
Anførselen, var forbi. S. R. kom saaledes til at deltage i hele
den uheldige Krigsførelse, som kjendetegner Aaret 1564-65 med
dens uafbrudte Forsøg uden nævneværdige Resultater. Baade han
og Svogeren vare ivrig stemte for en kraftig og energisk
Krigsførelse, men alt strandede paa den elendige Administration, som
aldrig kunde skaffe Penge og Proviant til Veje. Slaget ved Axtorna 
dannede den glimrende Afslutning paa det sørgelige Aar. Men i
dette Slag fandt S. R. Heltedøden 20. Okt. 1565. Han var den
Dag øverste Krigskommissær i Peder Billes Fraværelse. Uden at
have nogen egentlig Kommando sluttede han sig til Rendefanen
og deltog i Forfølgelsen af Fjenden, under hvilken han blev skudt.
Han blev begravet i Skarholt Kirke, hvor endnu den pragtfulde
Ligsten, som hans Hustru lagde over Graven, med sin talende
Indskrift minder om hans Død for Fædrelandets Sag. Sønnen Oluf
R. (s. ovfr.) rejste en Mindestøtte over ham paa selve Valpladsen.
Men efter at denne var ødelagt og fjærnet, rejstes der ham af
den hallandske Fornminnesforening 1866 paa ny en Mindesten med
Indskrift paa Stedet, hvor han var falden.

S. R. har opbygget Skarholt fra 1554-62; paa Indskriftsstenen
over Porten kalder han sig «Steen Skarholt, som kaldes Rosenspar».

Friis, Fam. Rosensparre S. 7 ff. 
Hist. Tidsskr. 4. R. III, 616 ff.; 5. R. V, 26 ff. 

<i>Mollerup.</i>

</chapter><chapter name="Rosensparre, Steen, 1588-1612, til Skarholt">

<b>Rosensparre, Steen,</b> 1588-1612, til Skarholt, fødtes paa 
denne sin Fædrenegaard 10. Okt. 1588 og var Søn af ovfr. nævnte
Oluf R. Kort efter Hjemkomsten fra en fleraarig Udenlandsrejse,
der førte ham gjennem en stor Del af Evropa med længere Studieophold 
ved flere Universiteter, fik han 1610 Ansættelse ved Hove.
Han fulgte Christian IV i Krigen 1611, ilede samme Efteraar til
Vemmetofte for der at fejre sin Trolovelse med en Datter af Eske
Brock (III, 86), men hastede anden Dagen derefter pligtopfyldende
tilbage til sin Tjeneste. 21. Febr. 1612 satte han Livet til i
Rytterfægtningen paa Skjellinge Hede, ikke langt fra det Sted, hvor
samme Skæbne havde ramt hans Farfader. Hans stolte Svar kort
forinden, da man opfordrede ham til som Slægtens eneste unge
Mand at skaane sig, at et godt Navn gaar for alt, var en ægte
Repræsentant for vor gamle Adel i dens Glanstid værdigt.

Rothe, Brave danske Mænds og Qvinders Eftermæle I, 45 ff. 
Friis, Fam. Rosensparre S. 27 ff. 
Hist. Tidsskr. 4. R. III, 628 f.

<i>C. F. Bricka.</i>

</chapter><chapter name="Rosenstand, Frants Vilhelm Ferdinand, f. 1836, kongl. Kabinetssekretær">

<b>Rosenstand, Frants Vilhelm Ferdinand,</b> f. 1836, kongl. 
Kabinetssekretær. Han er født 8. Avg. 1836 i Skive og er Søn
af daværende Byfoged og Borgmester, Justitsraad, senere
Herredsfoged i Hads-Nings Herreder, Philip Peder R. og Andriette
Frederikke f. Halse. Efter at være bleven Student fra Aarhus Skole
1853 tog han 1862 juridisk Embedsexamen og kom derefter som
Volontær ind i Kongens Kabinetssekretariat og i Justitsministeriet, 

fra hvilket sidste han dog trak sig tilbage i 1870, da han fik kongl.
Udnævnelse i Kabinetssekretariatet som Expeditionssekretær. Under
J. P. Traps Forfald fik han efterhaanden ofte Lejlighed til at
afgive Referat til Kongen, ligesom han ledsagede Majestæten paa
adskillige Rejser i Indlandet, bl. a. til Landmandsforsamlingen i
Aalborg 1883. I Foraaret 1884, da Trap af Helbredshensyn indgav 
Ansøgning om Afsked, udnævntes R. til Kongens Kabinetssekretær 
og Chef for Kabinetssekretariatet. S. A. blev han Medlem 
af Statsinventarie-Kommissionen. I 1888 udnævntes han til
Ordenssekretær. I en Aarrække har han, der ellers har afslaaet
offentlige Tillidshverv, været Medlem af Bestyrelserne for Dronning
Louises Asylselskab og for Kong Christian IX's og Dronnig Louises
Asylselskab. I 1881 udnævntes han til virkelig Etatsraad, 1888 til
Gehejmeetatsraad, 1892 til Kommandør af Danebrog af 2. Grad,
1894 af 1. Grad. Siden 1880 har han været konstit. kongl.
Haandbibliothekar. Han ægtede i 1864 Ragnhilde Louise Schierbeck
(d. 1886), Datter af Kommandør i Søetaten H. S. 

<i>C. Christensen.</i>

</chapter><chapter name="Rosenstand, Vilhelm Jakob, f. 1838, Genremaler">

<b>Rosenstand, Vilhelm Jakob,</b> f. 1838, Genremaler. R. er
Søn af Bogholder ved den grønlandske Handel, Kammerraad
Andreas Reinhard R. (f. 1804 d. 1872) og Laura Nielsine Rasmine f.
Wellmann og blev født i Kjøbenhavn 31. Juli 1838. Han
gjennemgik Kunstakademiet og vandt dets Sølvmedailler; samtidig var
han Elev hos V. Marstrand. R. begyndte at udstille i 1861 med
et lille Livsbillede fra Jylland, deltog i Krigen 1864 og malede
derefter nogle Krigsbilleder, hvoraf et, «Fra Saxarmen ved
Danevirke», i 1865 blev tilkjendt den Neuhausenske Præmie; ved
Konkursen i 1867 vandt han ligeledes en Præmie for «Tordenskjold
ved Marstrand». I 1868 udstillede han «P. A. Heibergs Afsked
fra Rahbek og Hustru», hvilket hørte til de Lehmannske Digterbilleder, 
og 1869 fik han Akademiets Rejsestipendium, hvorefter
han opholdt sig i Italien og i Paris lige til 1882, i det han dog
under dette lange Ophold i Udlandet fik en ministeriel 
Rejseunderstøttelse og 1880 det Anckerske Legat. Fra Udlandet hjemsendte
han en Række italienske og franske Livsbilleder, lige fornøjelige
ved Farvens Friskhed, Udførelsens Kvikhed og det godmodige
spillende Lune, hvormed Handlingen var fortalt, indtil i 1882
Udstillingsmedaillen blev tilkjendt ham for «Moder og Søn ved en
Poussecafé» (nu i Kunstmusæet). Fra nu af forbliver han i Hjemmet, men
gaar efterhaanden over til alvorligere Æmner. Dog vandrede endnu 
et af hans muntre Livsbilleder, «Uden for às Portas Kafé» (1883), til
Nationalmusæet i Stockholm. Foruden en Del Portrætter efter
Naturen maler han i 1890 et historisk Portræt, «General Hedemann
ved Bov», til det national historiske Musæum paa Frederiksborg. Til
Universitetets Festsal udfører han (1890) «Studenterne rykke ud til
Kjøbenhavns Forsvar 1659)) og (1892) «En Scene af Erasmus Montanus 
prøves i Holbergs Nærværelse». Til den historiske Genre hører
«Kold ved Tordenskjolds Lig» (1894); men nu vender R. tilbage
til Krigsmaleriet og udstiller 1895 «Episode af Dybbølstillingens
Forsvar» og 1896 «Fra Forposterne i i864», som kjøbes til
Kunstmusæet. I 1899 nar nan atter malet et historisk Portræt,
«Generallieutenant Oluf Krabbe», til Frederiksborgmusæet og sit 
Selvportræt til Udstillingsfondens Kunstnerportrætter. 2 Gange har 
han malet «Wessels Besøg hos Ewald i Rungsted».

R., som siden 1887 har været Medlem af Akademiraadet,
ægtede 16. April 1889 Clara Elise Hansen, f. Jensen, Enke efter
Papirhandler Nikolai H. og Datter af Fløjtenisten Julius J. R. fik 
1892 Titel af Professor. Ved de 2 store Billeder i Universitetets
Festsal har han sikret sig en anset Plads i dansk monumental Kunst,
men hans bedste Beaandelse knytter sig dog til det muntre og
lunefulde Livsbilledes Omraade, hvad enten han henter Motivet fra
Udlandet eller Hjemmet.

S. Müller, Nyere dansk Malerkunst.
Weilbach, Nyt Kunstnerlex.

<i>Ph. Weilbach.</i>

</chapter><chapter name="Rosenvinge, Henrik Mogensen, --1583, Borgmester og Tolder">

<b>Rosenvinge, Henrik Mogensen,</b> --1583, Borgmester og
Tolder, var Søn af den 1505 adlede Borgmester Mogens Jensen i
Helsingør (f 1528), hvis Efterkommere imidlertid først ned i det
17. Aarhundrede optoge Navnet Rosenvinge (efter Vaabenet). Ogsaa
hans Moder var adelig, Datter af den 1474 adlede Borgmester i
Helsingør og Tolder Peder Hansen. De 2 Embeder, som Morfaderen 
havde beklædt, skulde ogsaa Dattersønnen overtage, som
i det hele taget Slægten gjennem flere Led var knyttet til
Øresundstolden. 1544 eller noget før blev H. M. Raadmand i
Helsingør, 1555 Borgmester, og denne Stilling indtog han saa indtil
1579, da han efter Ønske endelig fritoges for den, for at han
bedre kunde varetage sit andet, 1564 overtagne Embede som
Tolder (hvilket han beholdt til 1583, kort inden sin Død), og fordi
den ham overdragne Regnskabsføring ved de store Byggeforetagender 
paa Kronborg i høj Grad beslaglagde hans Tid. Stillingen
som Tolder ved Øresund var en betroet Plads, ikke blot fordi der 
gik store Pengesummer gjennem hans Hænder, men ogsaa, og ikke
mindst, fordi den havde en politisk Side, i det han i kildne
Spørgsmaal ofte maatte optræde som Kongens Repræsentant over for de
fremmede Handelsmænd og Skippere, der aarlig i Massevis kom
til Helsingør, saaledes ved Beslaglæggelse af Skibe, Afpresning af
Pengelaan og Mandskab, Tvangssalg af Ladninger osv. Ligesom
H. M. utvivlsomt var den vanskelige Stilling voxen og med
Dygtighed passede den, saaledes var han aabenbart yndet af
Frederik II, der i høj Grad benyttede sig af ham, bl. a. til at forsyne
sin Hofholdning og Flaaden med alle Slags Varer fra Udlandet.
Ved Siden af sine offentlige Hverv drev han en ret betydelig
Handelsvirksomhed, baade i det store og smaa. Uden at kunne maale
sig i Rigdom med sin ældre samtidige, Borgmester Sander Leiel
(X, 186), var han en velstaaende Mand, der foruden sine
Ejendomme i Helsingør ligesom denne sin Forgænger sad inde med
Jordegods i det nordostlige Sjælland, til Dels som Len fra Kronen.
Han var gift 1. med Karine Villumsdatter Forbus, af en skotsk
Adelsslægt, 2. med Birgitte Mortensdatter Skult. Til hans andet
Bryllup (1572) udgav den bekjendte Forfatter Hans Christensen Sthen,
der den Gang var Skolemester og Præst i Helsingør, et Digt, som
imidlertid synes at være gaaet tabt. H. M. døde i Forsommeren 1583.

Hans Broder <i>Jens Mogensen R.</i> var Raadmand i Helsingør og
blev tillige 1556 Toldskriver og 1560 Tolder ved Sundtolden. Han
døde i Slutningen af 1563 og efterfulgtes i sidstnævnte Embede af
Broderen.

Hist. Tidsskr. V, 461 ff.

<i>C. F. Bricka.</i>

</chapter><chapter name="Rosenvinge, Henrik Villumsen, 1604-67, Diplomat">

<b>Rosenvinge, Henrik Villumsen,</b> 1604-67, Diplomat, Søn af
Tolderen ved Øresund Villum Mortensen R. og Birgitte Syvsdatter,
født i. Maj 1604, studerede 1626 i Leiden, blev ved Rejser det
spanske Sprog mægtig og knyttedes derfor til Hannibal Sehesteds
Ambassade til Spanien 1640, først som Forretningsfører, senere som
Hofmester. Han blev der, fra 1641 som Konsul i St. Lucar og
fra 1642 som Kongens Agent i Madrid, til Udgangen af 1650; i
Mellemtiden havde han 1646 (paa Grund af Faderens ustandsmæssige 
Ægteskab) faaet sit Adelskab fornyet. I den følgende Tid
anvendtes han meget til diplomatiske Sendelser til Udlandet; 
saaledes var han 1652 og atter 1653-54 i England, hvor han i Sept,
det sidste Aar sluttede en Traktat med Cromwell; 1655-56 var 
han Gesandt i Holland, og i Slutningen af 1656 betroedes der ham
det vigtige Hverv at forhandle med Kongen af Polen for at
forebygge, at han sluttede Fred med Sverige uden Danmarks
Deltagelse. Hjemkommen sendtes han i Avg. 1657 atter til Haag, hvor
han i Okt. sluttede et Laan paa Kongens Vegne; der fra gik han
1659-60 til England. Efter 1660 havde han ikke nogen egentlig
officiel Stilling, men brugtes dog oftere til at forhandle med
fremmede Gesandter i Kjøbenhavn. Fra 1652 var han forlenet med
Dragsmark Kloster i Norge og fik 1664 for sine Fordringer paa
Kronen udlagt Lystager Gaard paa Sjælland. Her døde han 14.
Febr. 1667. Han var gift med Bente Clausdatter Urne.

Saml. t. d. norske Folks Hist. og Sprog V, 444. 
Christ. IV's egenh. Breve III, 369.  

<i>J. A. Fridericia.</i>

</chapter><chapter name="Rosenvinge, Matthias, 1655-1714, Landsdommer">

<b>Rosenvinge, Matthias,</b> 1655-1714, Landsdommer, er født i
Odense 2. Nov. 1655 uden for Ægteskab; Faderen var Raadmand
i Odense Henrik Jørgensen R., Moderen Mette Mule, Datter af
Dr. med. Jens M. (XI, 506). 1671 blev han lyst i Kuld og Kjøn,
blev 1674 Student fra Odense, hvorpaa han studerede nogle Aar i
Kjøbenhavn, indtil han 1678 drog udenlands (1679 blev han
immatrikuleret i Leiden). 1684 udnævntes han til Sekretær i danske
Kancelli, blev 1688 Assessor i Hofretten og fik 1694 Befaling til
at udføre de ved Retten faldende Sager i Generalprokurørens
og Generalfiskalens Sted; 1692 var han bleven Vicelandsdommer
med Successionsret som Landsdommer paa Fyn og Langeland og
udnævntes 1698 til Generalfiskal; 1713 blev han Landsdommer, men
døde allerede 12. April 1714 paa Herregaarden Ørbæklunde, som
han 1689 havde kjøbt. R. ægtede 13. Juni 1687 Anne Margrethe
Wulf (f. i Kjøbenhavn 12. Okt. 1665, d. 4. Marts 1752), Datter af
Assessor Johan W. og Margrethe Eliger.

<i>C. E. A. Schøller.</i>

</chapter><chapter name="Rosenvinge, Mogens Henriksen, 1540-1607, Borgmester">

<b>Rosenvinge, Mogens Henriksen,</b> 1540-1607, Borgmester,
Søn af ovfr. anførte Henrik Mogensen R., var født 4. Juni 1540.
15 Aar gammel blev han Student, og efter at have været 3 Aar i
Huset hos Biskop Peder Palladius drog han 1558 med dennes
Anbefaling til Wittenberg. Efter sin Hjemkomst boede han først i
Fødebyen Helsingør, men nedsatte sig senere i Odense, hvor han 1574
blev en af de 2 Forstandere for Hospitalet; dette (tidligere
Graabrødrekloster) fik i ham en virksom tilsynshavende for en hel
Menneskealder. Omtrent samtidig blev han Raadmand i Byen, og snart 
efter rykkede han op til at blive Borgmester (var det allerede 1576).
At han fik en saa fremskudt Stilling i den fremmede By, der selv
havde et anseligt Patriciat, hang vistnok sammen med hans
Giftermaal ind i en af dens Patricierfamilier, nemlig med Karen
Jørgensdatter Friis, en Datter af Raadmand Jørgen Hansen F. Han skal
have været den første Magistratsperson i Odense, hvem der tillagdes
Krongods som en Slags Løn. Selv ejede han Jordegods paa Fyn,
og indtil den nyeste Tid havde Odense et Minde om ham i hans
med hans adelige Vaaben prydede Gaard. Han døde 27. Marts
1607 i Odense.

Nyerups og Abildgaards Antiqvar. Rejser i Aarhus Stift S. 95 ff. 
Saml. t. Fyens Hist. og Topogr. V, 39 f.

<i>C. F. Bricka.</i>

</chapter><chapter name="Rosenvinge, Sigvart Urne, 1758-1820, Søofficer">

<b>Rosenvinge, Sigvart Urne,</b> 1758-1820, Søofficer, Søn af
Oberstlieutenant Hans Vilhelm R. (f. 28. Marts 1716 d. 26. Marts
1776) og Edel Margrethe f. Gersdorff (f. 30. Jan. 1733 d. 19. Nov.
1804), er født paa Bubelgaard i Fyn 28. April 1758. Han blev
Sekondlieutenant i Marinen 1779, Premierlieutenant 1789,
Kapitajnlieutenant 1790, Kapitajn 1799, Kommandørkapitajn 1809 og
Kommandør 1812. -- 1771 blev han udnævnt til Page, men udtraadte
kort Tid efter for at blive Kadet; strax efter sin Udnævnelse til
Officer foretog han 1781-90 en Del Togter med Marinens Skibe.
1785 ansattes han som Interims-Ekvipagemester, rejste 1791-93 til
England for at studere Takkelvæsenet, i hvilket Fag han i Aarenes
Løb erhvervede sig en betydelig Erfaring og Dygtighed, og hvori
han har gjort sig bekjendt som Forfatter. Ved sin Hjemkomst
indtraadte R. i Konstruktions- og Reguleringskommissionen, Aaret
efter ansattes han som Ekvipagemester paa Gammelholm, 1798 blev
han Medlem af Kjøbenhavns Havnekommission, 1808 overtog han
tillige Stillingen som Takkelmester, hvilket Embede han beklædte
lige til sin Død.

Ved 2 Lejligheder har R. spillet en fremtrædende Rolle i
Marinens Historie. Første Gang var 1807, da Englænderne røvede
den danske Flaade; det blev da R.s sørgelige Hverv at udlevere
dennes Materiel, efter at Overekvipagemesteren, daværende
Kommandør O. A. Kierulf, havde bedt sig fritaget derfor. Til Trods
for sit Ry som en ualmindelig hæderlig og samvittighedsfuld
Officer beskyldtes han herunder af den engelske befuldmægtigede, Sir
Home Popham, for at ville gaa illoyalt til Værks. R. udfordrede
Sir Home, men Striden bilagdes dog, og R. fik en Æreserklæring 
af sin Modpart. Anden Gang var Aaret efter (1808), da det
bestemtes, at den danske Marine skulde af sit overflødige Personel
besætte 2 af de franske Linjeskibe, henhørende til Scheldeflaaden.
Ved denne Lejlighed blev R. udset til den ældste Chefspost. Den
Konduite og Besindighed, der ellers hidtil havde karakteriseret ham,
svigtede dog her; ganske vist gave Forholdene ham Anledning til
Utilfredshed, thi baade vare Skibene daarlige, Mandskabets
Forplejning mangelfuld og Tjenesten ubillig haard, men de franske
Myndigheder havde dog tydelig tilkjendegivet, at de ønskede at
komme de danskes Ønsker i Møde. Ikke desto mindre vedblev
R. at beklage sig baade til Kollegiet hjemme og til den franske
Marineminister, saa stærkt, at Napoleons Taalmodighed omsider
brast. 28. Jan. 1809 blev da saa vel R. som hans Kollega
Baron H. Holsten uformodet arresteret og afsat samt nogen Tid
efter hjemsendt. Det var ikke langt fra, at de danske
Besætninger havde gjort Mytteri, men dette undgikkes dog ved hans
Eftermands, J. van Dockums, faste og kloge Optræden (IV, 289).
Han døde 9. Sept. 1820.

R. var 2 Gange gift: 1. (1792) med Nicoline f. Stephansen
(døbt 27. Nov. 1767 d. 9. Dec. 1792), Datter af Justitsraad, Brygger
Laurids Nyland S. (f. 1737 d. 1807) og Anna f. Sigerslev, 2. (1796)
med Johanne Marie f. Lakjer (f. 1767 d. 12. Sept. 1818), Datter af
Sognepræst Peder Baggesen L. (f. 1732 d. 1820) og Lucie Thomine
f. Borthig (f. 1733 d. 1814).

Lit. Tid. 1820, S. 663. 
Erslew, Forf. Lex. 
H. Degenkolv, Den danske Flaade 1807-72. 
O. Lütken, De Danske paa Schelden.

<i>C.  With.</i>

</chapter><chapter name="Rosenvinge, Steen Villumsen, --1647, til Tose">

<b>Rosenvinge, Steen Villumsen,</b> --1647, til Tose, Sønnesøn
af ovennævnte Henrik Mogensen R. og Søn af Villum Henriksen
R., Borgmester i Helsingør, og Karen Nielsdatter, blev 1610
Skibskapitajn og var 1613-30 Holmens Chef, kun med en lille
Afbrydelse o. 1618, da han, tiltalt for Pligtforsømmelse, var suspenderet
en kort Tid fra Embedet. Naar undtages, at han 1621 krydsede
uden for Sundet for at forhindre, at fremmede Tropper uden
Kongens Tilladelse førtes igjennem det, vides han ikke i disse 17 Aar 
at have haft Udkommandoer. 1630 forløvedes han fra sin Bestilling 
for at føre Tilsyn med Jærnværkerne i det sydlige Norge, til
hvilket Land han var bleven knyttet dels ved Giftermaal med
Karen Clausdatter Mylting, der bragte ham Gaarden Tose (Thorshof) 
ved Frederiksstad, dels ved Forleninger, nemlig Rejns Kloster 
(1628-40) og Tune og Vemb Skibreder (1640-47), dels endelig
ved Deltagelse i Bestyrelsen af Ejdsvolds og Bærums Jærnværker.
Han kunde ikke hindre Bjærgværksdriftens Tilbagegang og vakte
derved Mishag hos Kongen, men 1640 tilbagekaldte denne dog sin
Ordre om at tiltale ham, da det maatte anses for godtgjort, at
Forfaldet skyldtes Omstændigheder, hvorover S. V. ikke var Herre.
Han døde i Begyndelsen af 1647, overlevet af sin Hustru. I
Aarhus Domkapitel var han forlenet med en Præbende. Ikke langt fra
Tose ejede han Gaardene Huseby og Lysaker. Hans norske Jordegods 
ansloges 1639 til at udgjøre 427 Tdr. Hartkorn. Han har
stiftet et Par Legater.

Budstikken IV (1823), Sp. 792 f. 
Saml. t. d. norske Folks Sprog og Hist. V, 456 ff. 
Moe, Tidsskr. f. d. norske Personalhist., N. R., S. 399 f. 
Lind, Krist. IV og hans Mænd p. Bremerholm S. 73 ff.

<i>C. F. Bricka.</i>

</chapter><chapter name="Kolderup-Rosenvinge, s. Kolderup (IX, 349 ff.).">

<b>Kolderup-Rosenvinge,</b> s. Kolderup (IX, 349 ff.).

</chapter><chapter name="Rosenørn, Carl Gustav, 1784-1858, Stiftamtmand">
<b>
Rosenørn, Carl Gustav,</b> 1784-1858, Stiftamtmand, var en
Søn af Kammerherre, Major Christian R. (f. 8. April 1741 d. 27.
Febr. 1812) og Christine Marie f. Wormskjold til Nørholm (f. 8.
Juni 1752 d. 13. Dec. 1817). Han fødtes 14. Dec. 1784 paa Hersomgaard, 
blev 1802 privat dimitteret til Universitetet og 1804 juridisk
Kandidat, ansattes s. A. som Volontær i danske Kancelli, hvor han
1806 blev Underkancellist og 1810 Kancellist. 1811-12 var han
Medlem af Priseretten i Aarhus og bestyrede derefter Moderens
omfattende Landejendomme, indtil han 1814 udnævntes til Byfoged
i Varde og Herredsfoged i Øster og Vester (Horne) Herreder. Dette
vidtløftige og meget besværlige Embede bestyrede han -- ligesom
sine senere Embeder -- med en fra alle Sider anerkjendt udmærket
Dygtighed og ualmindelig Arbejdskraft til 1825, da han udnævntes
til Amtmand over Skanderborg Amt, hvorfra han 1826 forflyttedes
til det tilsvarende Embede over Vejle Amt, der atter 1828
ombyttedes med Stillingen som Stiftamtmand over Aarhus Stift og
Amtmand over Aarhus Amt. Her virkede han indtil 1843, da han
paa Grund af tiltagende Øjensvaghed søgte og fik sin Afsked. 1808
var han bleven Kancellisekretær, 1821 Justitsraad og 1840
Kommandør af Danebrog. 1835 blev han Medlem af den jyske
Stænderforsamling, hvis Vicepræsident han blev 1836, medens han 
1841 blev udnævnt til kongevalgt Medlem af denne Forsamling. Han
døde 27. Juni 1858 paa Nørholm. -- 14. Okt. 1815 ægtede han
Mette Margrethe Wormskjold (f. 11. Jan. 1786 i Kjøbenhavn, d. 21. 
Marts 1858 paa Nørholm), en Datter af Konferensraad Peder W.
og Margrethe Mette f. Teilmann.

<i>G. Kringelbach.</i>

</chapter><chapter name="Rosenørn, Ernst Emil, 1810-94, Kultusminister, Overpræsident 
i Kjøbenhavn">

<b>Rosenørn, Ernst Emil,</b> 1810-94, Kultusminister, Overpræsident 
i Kjøbenhavn, født 7. Nov. 1810 paa Benzonslund ved Holbæk,
var Søn af Godsejer Cecilius Ulrik Andreas R. (d. 1820) og Juliane
Marie f. Schack, blev Student fra Herlufsholm 1830, tog juridisk
Embedsexamen 1838, men slog ikke ind paa den egentlige Embedsbane. 
Efter en længere Rejse i Udlandet (1838-40) kjøbte han,
med andre, 1841 Godset Vórgaard i Vendsyssel, tog Bolig der,
styrede Ejendommen i 5 Aar og samtidig i 4 Aar Vór Sogns
kommunale Anliggender som Forstanderskabets Formand. I 1845
ægtede Emil R. Mariane Magdalene Clausine Brinck-Seidelin (f.
1817 d. l884), Datter af Konferensraad L. C. B.-S. (III, 62), og
forlagde derefter i 1846 sin Virksomhed fra Nordjylland til
Hovedstaden og dens Nærhed. En Tid var han her Formand for
Frederiksberg Kommunalbestyrelse.

I 1855 begyndte R.s politiske Løbebane. Han valgtes i Varde
(Ribe Amts 1. Kreds) uden Modkandidat til Folketinget, og gjenvalgtes 
1858 og 1861, begge Gange mod bondevenlige Modkandidater. 
Af Folketingets daværende Flertal, til hvilket R. naturlig
hørte, valgtes han 1861-63 til en af de ved middelbare Valg
besatte Pladser i Rigsraadet, til hvilken Modpartiet havde udset S.
Høgsbro. Fra 1864 var R. ikke Medlem af nogen af de lovgivende
Forsamlinger, men stillede sig paa ny 1866 som Kandidat til
Folketinget og valgtes for Perioden til 1869 i Hjerting (Ribe Amts 
2. Kreds). Han støttede under Forfatningskampen og senere Grev
Frijs' Højreministerium. I dette Ministerium indtraadte han 22.
Sept. 1869 som Kultusminister, men afgik allerede 28. Maj næste
Aar, da Ministeriet Holstein-Holsteinborg dannedes, uden at den
mere konservative kirkelige Opfattelse, der skilte ham fra hans 2
Forgængere (Kierkegaard og Aleth Hansen), fik Lejlighed til paa
udpræget Maade at lægge sig for Dagen. Politisk Virksomhed fik
han paa ny, da han 1879 blev kongevalgt Landstingsmand og forblev 
i denne Stilling, indtil han, højt bedaget, afgik ved Døden 7.
Avg. 1894. Virksom Del tog han i Forhandlinger om Sager
vedrørende Statsrevisionen (Ordfører for vedkommende Udvalg), end
videre om Landbospørgsmaal, om kirkelige Anliggender samt i,
hvad der angik Landbohøjskolen og Kjøbenhavns Kommune, til
hvilke hans andre Stillinger knyttede ham paa særlig Vis. 

I 1862 var R. bleven Direktør for Landbohøjskolen, og han
virkede atter i denne Stilling, da han afgik som Minister, indtil
1872. Efter Bræstrups Død 1870 blev han Overpræsident i Kjøbenhavn 
og varetog dette Embede til 1883. I denne Egenskab tilfaldt
der ham en fremtrædende Plads ved den nordiske Industri- og
Kunstudstilling i Hovedstaden (1872), i det han som Kommunens
Repræsentant var Medlem af og Næstformand i Udstillingskomiteen.
Et tredje omfattende Hverv havde R. som Kurator for Vemmetofte 
Kloster fra 1869 og for Vallø Stift fra 1875. De senere Aars
Forringelse i Landbrugets økonomiske Vilkaar berørte ogsaa disse
Stiftelser og gjorde derved Styrelsens Opgave baade vanskeligere
og mindre taknemmelig. R. holdt dog ud, indtil hans tiltagende
Svagelighed nødte ham til, kort før hans Død, at frasige sig disse
Hverv. Vorgaard, som han i en Del Aar var Eneejer af, solgte
han 1872. Hovedgaarden Østergaard i Salling ejede han 1855-71.
I mange andre Retninger end de nævnte blev der i Aarenes
Løb lagt Beslag paa R.s Medvirkning i det offentlige Liv, særlig
hvor det gjaldt filanthropiske Formaal og de lavere stillede
Samfundslags Kaar. Opgaver paa dette Felt kunde altid gjøre Regning
paa hans varme og virksomme Støtte. Det var derfor naturligt, at
Regeringen overdrog ham at være Formand for den store Kommission 
om Arbejderforholdene, der virkede fra 1875-78, og til hvis
Forhandlinger saa mangen senere Lovgivningsforanstaltning kan føres
tilbage. Et stort Arbejde paatog R. sig ogsaa paa et andet
Omraade, da han, dreven af sin varme Følelse for Fædrelandet, traadte
i Spidsen for den store Selvbeskatningsorganisation, som
Forsvarssagen foranledigede. R., der blev Kammerherre 1862 og
Gehejmekonferensraad 1883, fik 1878 Storkorset af Danebrog, havde 
lignende høje fremmede Ordener og hædredes 1890 med Fortjenstmedaillen
i Guld.

Illustr. Tid. XIII, Nr. 665.
Swalin, Det danske Statsraad 1800-81 
Leth og Wad, Dimitt. fra Herlufsholm.

<i>Goos.</i>

</chapter><chapter name="Rosenørn, Ingeborg Christiane, 1784-1859, Filanthrop, Overhofmesterinde">
<b>
Rosenørn, Ingeborg Christiane,</b> 1784-1859, Filanthrop,
Overhofmesterinde, er Datter af Konferensraad, Deputeret i Rentekammeret 
Peder Wormskjold (f. 26. Avg. 1750 d. 15. Marts 1824) og
Margrethe Mette f. Teilmann (f. 9. Juni 1757 d. 22. Nov. 1837) og
fødtes i Kjøbenhavn 31. Juli 1784. Tidlig var hun begjærlig efter at
læse og lære, hun malede, spillede paa Harpe, sang, skrev Vers
og kunde mange Sprog; Rahbeks Bakkehus aabnede sig for hende 
og her næredes hendes aandelige Interesser, som adledes af hendes
stærke Pligtfølelse. 3. Juli 1807 ægtede hun sin Fætter,
nedennævnte Peder Otto R., den Gang Amtmand i Ringkjøbing Amt.
Han kjøbte nu Rindumgaard, hvor hun med Iver satte sig i
Spidsen for mange samfundsgavnlige Foretagender. I 1820 blev
hendes Mand Stiftamtmand i Aarhus. Efter hans Død (1828) tog
hun i 1829 Ophold i Sorø, for at hendes Søn kunde faa
Undervisning paa Akademiet der. Nu knyttede hun et nøje Venskab
med Ingemanns, og hendes friske, primitive Natur gav Digteren
mange Impulser; i Omgang med hende følte han, at «store
Livsmagter sloge med Vingerne og bare ham opad». Efter hendes
Bortrejse fra Sorø (o. 1837) udviklede sig mellem hende og ham en
interessant Brevvexling, som V. Heise udgav 1881. I Kjøbenhavn
gav hun sig af med Asyler, hvorved Caroline Amalie blev
opmærksom paa hende; da Dronningen stiftede den kvindelige
Plejeforening (1843), blev Kammerherreinde R. dennes Forstanderinde 
i det første Aar og i alle de følgende dens opofrende, kyndige og
klare Overbestyrerinde. 1845 blev nun Dronningens Overhofmesterinde, 
men skaffede sig ved Siden af denne Virksomhed Tid til at
være Direktrice for flere filanthropiske Selskaber. 22. April 1859
døde hun paa Amalienborg, hvor Dronningen lod holde Sørgefest
til hendes Ære. Til det sidste var hendes Sind frisk og
modtageligt for alle Indtryk. Højt elskede hun Danmark, dets Folk,
dets Natur, dets Kunst; hun studerede Astronomi, Naturvidenskab
og Historie, men var aldrig nogen Blaastrømpe. Hendes Væsen
var naturligt og fordringsløst.

16. Beretn. om den qvindelige Pleieforenings Virken (1859). 
Erslew, Forf. Lex. 
Brevvexling mellem B. S. Ingemann og Fru I. C. v. Rosenørn ved V. Heise (1881).

<i>Nic. Bøgh.</i>

</chapter><chapter name="Rosenørn, Matthias, 1676-1725, Officer">

<b>Rosenørn, Matthias,</b> 1676-1725, Officer, Søn af Kancelliraad 
Peder Madsen R. til Tvilum og Anne de Hemmer, var født
10. April 1676 paa Tvilum. Han blev 1697 Fændrik ved Prins
Frederiks Regiment, 1699 Sekondlieutenant, 1700 Premierlieutenant
og s. A. Kapitajn ved Rodsteens nyhvervede Dragonregiment. Med
dette gik R. til Sachsen, Italien og Ungarn; bl. a. udmærkede han
sig ved en Rytterfægtning ved Torda i Siebenbürgen (29. Maj 1706)
og steg 1704 til Major, 1707 til Oberstlieutenant ved M. E. Prehns
Kyrasserregiment, 1710, efter Hjemkomsten til Danmark, til Oberst,
1712 til Chef for 2. fynske Rytterregiment. Under Slaget ved
Gadebusch (20. Dec. s. A.) tog han med megen Bravour Del i 
Generalerne F. J. Dewitz' og B. J. Mørners tapre Indhug, og det fortælles,
at han endog havde Lejlighed til at redde Kong Frederik IV, da
han blev forfulgt af svenske Ryttere. Under Blokaden af Tønning
udmærkede R. sig paa ny som Rytterfører, men i Slutningen af
1715 fik han Tilladelse til at sælge sit Regiment, hvorefter han
levede paa sine Godser i Jylland, Aakjær og Damsgaard; han
døde 29. Juli 1725 under et Besøg paa Rodsteenseje. -- R. blev
2 Gange gift: 1. (25. April 1704) med Antoinette Lisbet Friis (f.
2. Dec. 1675 d. 6. April 1716), Datter af Otte F. til Astrup; 2.
(3. Avg. 1718) med Hedevig Margrethe f. Bornemann (f. 16. Avg.
1679 d. 7. Febr. 1749), Enke efter Etatsraad Bendix Lassen til
Aakjær og Datter af Biskop Henrik B. (II, 533). Hun blev 1731
adlet sammen med en Brodersøn og skal have været en «god
Poetinde».

Danmarks Adels Aarbog 1887, S. 380; 1891, S. 483.

<i>H. W. Harbou.</i>

</chapter><chapter name="Rosenørn, Matthias Hans, 1814-1902, Indenrigsminister, Stiftamtmand">

<b>Rosenørn, Matthias Hans,</b> 1814-1902, Indenrigsminister, 
Stiftamtmand, var en Søn af Generalkrigskommissær Peder Otto R. (f.
15. Nov. 1778 d. 31. Okt. 1847) og Eleonore f. Hellesen (f. 28. Maj
1782 d. 18. Dec. 1816). Han fødtes 24. Nov. 1814 i Randers, blev
dimitteret fra Sorø Akademi 1831 og tog 1836 juridisk Embedsexamen. 
Derefter foretog han 1838-40 en Rejse i Tyskland og
Frankrig, paa hvilken han særlig studerede de evropæiske Statsforhold, 
og begyndte under sin Stifmoders Fader, Kancellipræsident
Stemanns Vejledning 1837 at gjøre Tjeneste
som Volontær i det danske Kancelli, hvor han 1841 udnævntes til
Kancellist. I Begyndelsen af 1843 blev han Referendar i
Kabinetssekretariatet, men udnævntes allerede i Slutningen af s. A. til
Kommitteret i Generaltoldkammer- og Kommercekollegiet. 1847 blev han
Stiftamtmand over Island og Amtmand i Sønderamt og fungerede
1849 tillige som kongl. Kommissarius ved det islandske Alting. 21.
Sept. s. A. udnævntes han under et Ophold i Kjøbenhavn til
Indenrigsminister, fra hvilken Stilling han afskedigedes 13. Juli 1851. 
Som Medlem af Statsraadet tog han Ordet for et nationalt og politisk
Samliv mellem Kongeriget og det dansktalende Slesvig i alle indre
Landsanliggender, men som bekjendt uden Held; som Fagminister
lykkedes det ham derimod at gjennemføre forskjellige vigtige
Landbolove. Efter sin Udtrædelse af Ministeriet var han i et Aars Tid,
1852-53, konstitueret som Kabinetssekretær og derefter 1854 i nogle
Maaneder midlertidig Chef for det statistiske Bureau, indtil han 
senere s. A. udnævntes til Amtmand over Randers Amt. Samtidig
opgav han sit Mandat som Medlem af Rigsdagens Folketing, hvilket
han havde haft fra 1849, men var dog senere, 1856-61, Medlem 
af Rigsraadet. Under sin Rigsdagsvirksomhed tog han navnlig
levende Del i Forhandlingerne om de Forfatningsforandringer, som
den Gang stode paa Dagsordenen. Ved Siden af sine Amtmandspligter, 
som han røgtede med anerkjendt Dygtighed og Omhu, udførte 
han som Kommissarius for de jysk-fynske Statsbaner og forskjellige 
jyske Privatbaner et betydeligt Arbejde, som han, trods
sin høje Alder, endnu ikke har opgivet, og han fik endda Tid til
at fordybe sig i historiske Studier, hvis Udbytte kom til at
foreligge i det med Understøttelse af det jyske historisk-topografiske
Selskab 1873-87 udgivne Arbejde «Grev Gert og Niels Ebbesøn»,
der dog standsede med 1. Bind, indeholdende Forundersøgelser.
Efter sin Afgang som Amtmand 1885 udgav han, der i sine yngre
Aar bl. a. havde syslet med statistiske Arbejder, desuden «Løsrevne 
Blade af Livsminder» (1888), som indeholder flere interessante
Bidrag til den politiske Historie under Frederik VII. Fra 1885 har
han været dansk Formand for «Samfundet for dansk-norsk Genealogi 
og Personalhistorie». -- 1838 blev han Kammerjunker, 1850
Kammerherre og 1885 Gehejmekonferensraad; 1852 fik han
Danebrogsordenens Kommandørkors, 1871 dens Storkors. -- 23. Nov.
1844 ægtede han Ludovica Emilie Olrik (f. 14. Juni 1815 i
Helsingør, d. 25. Sept. 1878 i Randers), en Datter af Justitsraad 
Holger Ludvig O. og Anna Sophie f. Hellesen. Død 30. Marts 1902.

Erslew, Forf. Lex.

<i>G. Kringelbach.</i>

</chapter><chapter name="Rosenørn, Peder, 1711-90, Højesteretsjustitiarius, Hofembedsmand">

<b>Rosenørn, Peder,</b> 1711-90, Højesteretsjustitiarius, Hofembedsmand, 
var en Søn af Generalmajor Poul R. til Mejlgaard og Katholm 
(f. 25. Jan. 1670 d. 26. Nov. 1737) og Mette f. Benzon (f. 10.
Nov. 1693 d. 1752). Han fødtes 20. Avg. 1711, blev 1728 Kornet
og 1732 Lieutenant ved det holstenske Kavalleriregiment. 1736
udnævntes han til Ritmester, blev 1739 karakt. Major, 1747 karakt.
Oberstlieutenant, 1755 virkelig Premiermajor, 1756 karakt. Oberst,
1759 virkelig Oberstlieutenant og afskedigedes 1761. Derefter var
han 1763-80 Stiftamtmand over Aarhus Stift og Amtmand over
Havreballegaard og Stjærnholms Amter, blev 1780, faa Maaneder
efter sin Afskedigelse fra dette Embede, udnævnt til Justitiarius i
Højesteret, uagtet han ingen Sinde forhen havde været Medlem af
nogen Domstol; men allerede 1782 ombyttede han da ogsaa denne 
betydningsfulde Stilling med en Virksomhed, der utvivlsomt passede
bedre for ham, i det han udnævntes til Overskjænk hos Kongen,
og vedblev at fungere som saadan til sin Død, 29. April 1790 i
Kjøbenhavn. 1756 var han bleven Kammerherre, 1767 hvid Ridder,
1774 Gehejmeraad og 1780 Gehejmekonferensraad. - 20. Juli 1753
ægtede han Ulrikke Hedevig v. Heinen (f. 12. Jan. 1734 d. 7. Marts
1772), en Datter af Major Ulrik Frederik v. H. til Ulriksholm (f.
1695 d. 1761) og Cathrine f. Brüggemann (f. 1709 d. 1790).

<i>G. Kringelbach.</i>

</chapter><chapter name="Rosenørn, Peder Otto, 1778-1828, Stiftamtmand">

<b>Rosenørn, Peder Otto,</b> 1778-1828, Stiftamtmand, var en
ældre Broder til ovennævnte Carl Gustav R. Han fødtes 24. Juni
1778 paa Hersomgaard, blev 1796 privat dimitteret, 1799 juridisk
Kandidat, s. A. Avskultant i Rentekammeret og udnævntes allerede
1805 paa Grund af «den rosværdige Flid og de udmærkede Evner»,
han havde lagt for Dagen, til Amtmand i Ringkjøbing Amt. Her
virkede han til 1820, da han trods ældre og dygtige Konkurrenter
fik Embedet som Stiftamtmand over Aarhus Stift og Amtmand i
Aarhus Amt i Henhold til en ualmindelig varm Indstilling af
Rentekammerkollegiet, der karakteriserede ham «som en af Statens
trofasteste, nidkjæreste og dueligste Embedsmænd, der havde vundet
alle deres Højagtelse og Kjærlighed, til hvilke han havde staaet i
Embedsforhold». Han døde 29. Sept. 1828 paa Restrup, hvor han
havde faaet Tilladelse til at bo som Stiftamtmand. Fra 1819 var
han tillige Direktør for Estvadgaard Kloster. 1802 var han bleven
Kammerjunker og 1814 Kammerherre. -- Siden 3. Juli 1807 var
han gift med ovennævnte Ingeborg Christiane R. 

<i>G. Kringelbach.</i>

</chapter><chapter name="Rosenørn, Thøger Emil, 1787-1819, Søofficer">

<b>Rosenørn, Thøger Emil,</b> 1787-1819, Søofficer, Broder til
ovfr. nævnte Stiftamtmand Carl Gustav R. R., der var født 15.
Maj 1787, blev Sekondlieutenant i Marinen 1805, Premierlieutenant
1811 og Kapitajnlieutenant 1818. I sin forholdsvis korte Virketid
har han gjort sig ikke lidet bemærket ved sin faste og modige
Karakter og ved de Kampe, hvori han under Krigen 1807-14
deltog. 1807 var han Chef for Kanonbaaden «Svendborg», der
var indlemmet i Hovedstadens Defension fra Søsiden; det
paafølgende Aar førte han Kongejagten «Søormen», der sammen med
Lieutenant O. F. Rasch (Briggen «Fama») havde Station ved
Nyborg, da de spanske Hjælpetropper under Marquis de la Romana
gjorde Oprør, satte sig i Forbindelse med de i Bæltet stationerede
engelske Orlogsskibe og opfordrede de danske til Overgivelse. Da 
denne Opfordring blev afslaaet, angreb en meget overlegen engelsk
Søstyrke samt Kystbatterierne i Land (besatte af Spanierne) R.s
og Rasch's Skibe 9. Avg. og tvang dem efter et heltemodigt
Forsvar til at stryge. 1809 var han ansat ved Roflotillen, men blev
atter taget til Fange af Englænderne. 1811 som Chef for den lille
Brig «Alban» traf han 11. Maj i Nordsøen en svær engelsk Brig,
med hvem han kæmpede tappert. Da han mærkede, at Sejeren
alligevel vilde tilfalde Fjenden, kappede han Rejsningen og huggede
Hul i Skibet, inden han overgav sig. I Hist. Tidsskr. 5. R. II,
377 f. fortælles der om hans energiske Optræden over for
Besætningen, der i Træfningen viste Tegn til Opsætsighed; men i hans
egen Rapport nævnes denne Sag ikke, tvært imod roser han
Folkene i høje Toner; der er derfor Grund til at tvivle om
Rigtigheden af hin Beretning. 1813 var han Chef for en Kanonbaad,
«Prøven», med hvilken han ved Fladstrand havde en heldig Affære
mod en engelsk Konvoi. Efter Freden foretog R. nogle Rejser til
Rusland, 1818-19 var han Chef for Skonnerten «St. Thomas» i
Vestindien; paa Hjemrejsen med dette Skib faldt han over Bord
i en Storm 20. Avg. 1819 og druknede. -- R. var ugift. 

<i>C. With.</i>

</chapter><chapter name="Rosenørn-Lehn, Otto Ditlev Baron, 1821-92, Udenrigsminister">

<b>Rosenørn-Lehn, Otto Ditlev</b> Baron, 1821-92, Udenrigsminister, 
blev født 28. Maj 1821 paa Orebygaard; hans Forældre vare
Oberst Henr. Chr. Baron R.-L. og Christiane Henriette f. Barner,
Besidderinde af Baroniet Guldborgland. R.-L. sattes først i
Vordingborg Skole, og derefter kom han til Sorø, hvorfra han 
dimitteredes 1841. Han valgte det juridiske Studium, men afsluttede 
ikke dette med en Embedsexamen. 1847 døde nemlig hans Fader, og
R.-L. forlod nu Kjøbenhavn for sammen med Moderen at deltage
i Bestyrelsen af Baroniet. Hans Virksomhed som Godsejer fik en
betydelig Udvidelse 1860, da Moderen, der kort efter døde, arvede
Baroniet Lehn. R.-L. stod nu som Ejer af 2 Baronier, hvortil kom
Godserne Røssjøholm i Skaane samt Kiding og Aarup i Slesvig.
Han tog sig med levende Interesse af Godsernes Forvaltning og
lagde i den Retning Indsigt, Dygtighed, Nøjagtighed og forstandig
Sparsommelighed for Dagen. Han ønskede, at Forholdet mellem
Godsejeren og Bønderne helst skulde have en patriarkalsk Karakter; 
han stillede sig derfor altid velvillig og hjælpsom over for sine
Bønder, og disse kunde frit og aabenhjærtig henvende sig til ham
i deres økonomiske Anliggender. Paa dette Forhold kom den
politiske Bevægelse, hvori Bondestanden efter 1848 blev reven ind, 
aldrig til at virke forstyrrende. R.-L. følte sig særlig knyttet til
Laaland, hvis Udvikling i økonomisk og social Henseende han
varmt interesserede sig for. Han var et virksomt Medlem af
Maribo Amts- og Skoleraad; han sad i Bestyrelsen for den
laaland-falsterske Jærnbane; han deltog i Oprettelsen af Maribo Amts
Tvangsarbejds- og Daareanstalt ved Saxkjøbing. Faa selve Baroniet
Guldborgland skete der under hans Forvaltning betydelige Forbedringer.
Herresædet Orebygaard ombyggedes, det samme var Tilfældet med
flere Forpagtergaarde. Kirker underkastedes omfattende
Reparationer; store Arealer inddæmmedes. I enhver Retning viste R.-L.
som Godsejer Omsigt, Kløgt og Reformsans.

Ved Siden af sine Godsinteresser havde R.-L. en udpræget
Sans for de bildende Kunster. I den Retning blev et Ophold i
Rom fra 1860-61 af stor Betydning for ham. Han studerede den
evige Stads antike Mindesmærker og Kunstsamlinger, og under
Omgangen med nordiske Kunstnere her uddannede han sin Smag.
Han støttede fremadstræbende Kunstnere materielt, og han
færdedes gjærne i yngre og ældre Kunstneres Kreds. Som en Følge af
hans almindelig anerkjendte Kunstsans var det naturligt, at R.-L.
blev udnævnt til Direktør for den kongl. Malerisamling (1870) og
for Kobberstiksamlingen (1874), ligesom han fik Sæde i Bestyrelsen
for det national-historiske Musæum paa Frederiksborg Slot (1887).
Han skjænkede de 2 førstnævnte Samlinger virkelig Interesse, og
hans Fortjeneste af dem bør anerkjendes, om han end her havde
en Støtte i Konservator C. Andersen og Inspektør H. E. Bloch.

R.-L., hvis Liv hidtil væsentlig havde været viet administrative 
og kunstneriske Interesser, betraadte i Aaret 1864 den politiske
Løbebane, i det han i Maribo Amt valgtes til Medlem af
Rigsraadets Landsting. 2 Aar efter, da Grundlovsrevisionen havde fundet
Sted, blev han Medlem af Landstinget for den laaland-falsterske
Landstingskreds. Han spillede dog ikke nogen Rolle som
Parlamentariker. Blandt de Tillidshverv, der overdroges R.-L., efter 
at han var bleven Folkerepræsentant, skal fremhæves, at han valgtes
til Formand i Repræsentantskabet for Kreditkassen for Landejendomme 
i Østifterne.

En ny og betydningsfuld Æra oprandt i R.-L.s Liv, da han
28. Maj 1870 tiltraadte Stillingen som Udenrigsminister i det af Grev
Holstein dannede Kabinet. Det var først efter megen Betænkning,
at han overtog dette Hverv, og det var Hall, for hvem han nærede
Højagtelse, særlig som Personlighed, der havde den afgjørende 
Indflydelse paa hans Beslutning. R.-L. havde langtfra nogen udpræget
Interesse for Politik og Diplomati; men han var udrustet med et
varmt Fædrelandssind, med sund Dømmekraft og Stræng Pligttroskab. 
Hvad der i højeste Grad lettede ham Opgaven, var den
Omstændighed, at han ved sin Side havde en Direktør som P.
Vedel, hvis Erfaring og Dygtighed i enhver Retning kom ham til
gode. Kort efter at R.-L. var bleven Udenrigsminister, blev den
danske Regering stillet paa en haard Prøve, i det Frankrig efter
Udbruddet af den tysk-franske Krig tilbød den et Forbund. Men
heldigvis sejrede Besindigheden, og R.-L. havde sin Part i, at hint
Tilbud afvistes. Det smertede ham, at Preussen og Østrig ved den
hemmelige Traktat af 11. Okt. 1878 enedes om Udslettelsen af den
5. Paragraf i Pragfreden. Men det Stød, som derved tilføjedes det
danske Folk, vilde hverken han eller nogen anden Udenrigsminister
have været i Stand til at afværge. Den Tid, hvori R.-L. stod i
Spidsen for Udenrigsministeriet, var dog ikke uden Lyspunkter. I
den Henseende maa den saakaldte Butterfieldske Sag fremhæves.
Det drejede sig her om en 30aarig Strid mellem Danmark og de
forenede Stater i Nordamerika angaaende en Skadeserstatning,
hvorpaa disse sidste gjorde Krav. 1890 endtes Konflikten ved en
Voldgiftskjendelse, ved hvilken Danmark frikjendtes for enhver
Erstatningsforpligtelse. R.-L. var i 22 Aar Danmarks Udenrigsminister,
naar undtages 4 Maaneder. Han traadte nemlig tilbage fra Posten,
da Ministeriet Fonnesbech gik af i Juni 1875; men han overtog igjen
11. Okt. s. A. Stillingen i Ministeriet Estrup, da dettes
Udenrigsminister, Grev F. G. J. Moltke, var død. R.-L., der havde en
tiltalende Personlighed, repræsenterede Stillingen med Finhed og
Værdighed.

R.-L. vedblev at faa nye Tillidshverv. Han udnævntes
saaledes til Medlem af Bestyrelsen af den Raben-Levetzauske Fond
(1878), ligesom han ogsaa fik Sæde i Bestyrelsen for det Classenske
Fideikommis (1879). Mangfoldige Interesser lagde saaledes Beslag
paa hans Tid; men han fandt dog Lejlighed til at varetage dem;
sin meget omfattende Korrespondance besørgede han med Flid og
Punktlighed. Han var nøjsom i sin Levemaade. I de faa stille
Timer, han havde tilovers, yndede han at sysle med Litteratur om
Videnskab og Kunst. Han udnævntes 1860 til Kammerherre og fik
Storkorset af Danebrog 1874. Ved Kongeparrets Guldbryllup 26.
Maj 1892 skulde han have været udnævnt til Ridder af Elefanten,
men han døde 5 Dage forinden. Hans Bisættelse fandt Sted fra 
Holmens Kirke, og nærværende ved hans Baare vare Kejser Alexander 
III af Rusland, Kong Christian IX af Danmark og Hellenernes
Konge Georg I.  R.-L. var ugift.

Illustr. Tid. XXXIII, Nr. 37.
Wulff, Den danske Rigsdag.

<i>A. Thorsøe.</i>

</chapter><chapter name="Rosenørn-Teilmann, Christian Peder Theodor, 1817-79, Stamhusbesidder, Kultus- og Justitsminister">

<b>Rosenørn-Teilmann, Christian Peder Theodor,</b> 1817-79, 
Stamhusbesidder, Kultus- og Justitsminister,  født 17. Sept. 1817 paa 
Rindumgaard (Ringkjøbing Amtmandsbolig), var Søn af ovfr. nævnte 
Stiftamtmand Peder Otto Rosenørn. Th. R. fik sin Uddannelse
paa Sorø Akademi, blev Student 1835 og juridisk Kandidat 1841,
indtraadte som Volontær i Rentekammeret, hvor han 1846 blev
Avskultant, men havde samtidig Lejlighed til Deltagelse i den lokale
Administration, først paa Amtskontoret i Ribe, senere som
Stedfortræder for Amtmanden i Ringkjøbing Amt under dennes Fraværelse
som Stænderdeputeret, 1847-48 som adjungeret Amtmanden for
Laaland-Falster og i 1849 som konstit. Amtmand for Bornholm.
Han blev 1850 konstit. Sekretær hos Indenrigsministeren, 1851
Borgmester i Fredericia og 1853 Herredsfoged i Skads Herred. I den
sidste Stilling virkede han til 1859, men opgav saa Embedsbanen,
da andre Opgaver lagde Beslag paa ham.

R. var tillige med sit Søskendebarn Christine Marie
Rosenørn (f. 1821), ovennævnte Stiftamtmand Carl Gustav R. s Datter,
hvem han 1850 havde ægtet, bleven udset til Successor i Stamhuset
Nørholm (ved Varde) af Stamhusets Besidderinde, deres Faster
Frøken Ingeborg Christiane R.-Teilmann, i Kraft af den Beføjelse, som
Erektionspatentet af 1790 gav hende, den sidste «kvindelige
Descendent paa Spindesiden» af Erektor A. C. Teilmanns Forældre, til
at vælge Efterfølgerne blandt disses andre Descendenter. De
Opgaver, han derved fik, tiltoge efterhaanden saaledes, at en
Embedsvirksomhed -- selv i Ø. Horne Herred, til hvilket Nørholm hører --
ikke lod sig forene dermed. R., der allerede 1852 havde mistet
sin Hustru, tiltraadte Stamhusets Besiddelse 1861 og fik da det Navn
føjet til sit Fædrenenavn, som Erektionspatentet tilpligtede ham.
Hans 18aarige Styrelse af Stamhuset satte dybe og varige Spor.
Han gjennemførte Afhændelsen af Fæstegodset, fremmede Godsets
Kultur ved en Mængde Foranstaltninger, som Landbrugets
Fremskridt fordrede, og foretog særlig omfattende Plantninger, der,
fortsatte efter hans Død i Overensstemmelse med de af ham lagte
Planer, danne et fremtrædende Led af den jyske Hedeplantning. Fuldt
ud fyldestgjorde han Erektors Paalæg: «Tag immer noget for til 
Eftermandens Nytte -- og lev som den, der skal her fra i Morgen
flytte».

R.-T. fik dog ikke Lov til at ofre sig udelt til Virksomhed
for sit Gods og for en Egn, til hvilken han og hans Slægt vare
knyttede, hvor liden Lyst han end, særlig efter Hustruens Død, havde
til udvortes fremtrædende Stillinger. I 1859 blev han valgt til
Landstingsmand, 1861 til Medlem af Rigsraadet, 1864 af dettes Landsting.
Da Grev Frijs i Nov. 1865 dannede det Ministerium, der gjennemførte 
Grundlovsforandringen, formaaede han sin Ven og Fælle fra
Sorø Akademi til at overtage Kultusministeriet, og i Forbindelse
hermed maatte han, fra Leunings Sygdom 1866, ogsaa varetage
Justitsministeriet. Som Kultusminister virkede han til Sept. 1867, som
Justitsminister til Avg. 1868. Betydningsfuldere Love fra denne Tid
ere den kultusministerielle Lov af 29. Marts 1867 om Ansættelse af
Lærerinder ved de offentlige Skoler og de justitsministerielle Love
af 3. April 1868 og 15. Maj 1868 om Æresoprejsning, om Forvaltning 
af umyndiges Midler og om Sagførervirksomheden. For Sorø
Akademi planlagde han Reformer ved en Kommission. Efter sin
Afgang som Minister fortsattes hans Deltagelse i det politiske Liv.
1868 blev han kongevalgt Landstingsmand, 1874 valgtes han til
Medlem af Rigsretten og 1875 til Tingets Viceformand, alt
Vidnesbyrd om den store Anseelse, han nød, og som hans ædle
Personlighed sikrede ham ogsaa uden for politiske Meningsfællers Kreds. I
andre almene Virksomheder deltog han som Medlem af Privatbankens 
Raad og af Bestyrelsen for Landbygningernes Brandforsikring.

R.-T., der blev Kammerjunker 1846, Kammerherre 1862,
udnævntes 1866 til Kommandør af Danebrog. Han døde 10. Jan. 1879.

Swalin, Det danske Statsraad 1800-81 S. 51. 
I. K. Rosenørn-Teilmann, Lidt om Nørholm og dens Beboere 1790-1895 (Manuskr.). 
Illustr. Tid. 1878-79, Nr. 1008.                                                                                       

<i>Goos.</i>

</chapter><chapter name="Rosing, Hans, 1625-99, Biskop">

<b>Rosing, Hans,</b> 1625-99, Biskop, født 9. Avg. 1625 paa Brønø, 
hvor Faderen, Claus R. (d. 1644), var Sognepræst. Moderen hed 
Birgitte Christensdatter Schanke. Han deponerede fra Throndhjem
1645, var udenlands fra 1649-52 og blev i sidstnævnte Aar Sognepræst 
til Tureby, hvorfra han 1660 forflyttedes til Kalundborg. Han
blev 1661 Magister, 1664 Biskop i Christiania, 1675 Dr. theol., 1685
Konsistorialraad. Han havde som Biskop stor Anseelse for Lærdom, 
ikke blot i Theologi, men ogsaa i verdslige Sager. Han blev
derfor højt skattet af U. F. Gyldenløve og gjaldt for dennes
private Raadgiver i de vigtigste Ting baade under Krigen og i 
Fredens Tider, og Statholderen har vel tænkt paa flere end sig selv
ved den Erklæring, at «denne Mand kunne vi ikke miste i Norge»,
da der var Tale om at sætte ham paa Sjællands Bispestol efter H.
Bagger. Han tilhørte den gamle stive Rettroenheds Tid og lagde
dette til fulde for Dagen i sin Erklæring om det tilraadelige i at
give de forfulgte Huguenotter Adgang til Danmark. Imidlertid
synes han at have løsrevet sig fra den Overtro, man endnu kan
finde hos fremragende gejstlige i hans Tid. Han anser dens
Fænomener for noget, der tilhører en svunden Tid, og dem, som
befatte sig med det Slags, vil han ikke have straffet. Et Brev fra
ham giver Indtryk af, at han har været en klog Mand over for
sine Præster. I hans Tid foregik en betydelig Forandring med
hans Stift, da Valders og Hallingdal lagdes dertil, medens Øvre
Telemarken blev taget derfra og lagt til Christianssand. Christianias 
første Kirke blev i hans Tid fortæret af Luerne, og det faldt
i hans Lod 1697 at indvie den nye, vor Frelsers Kirke. Han fik
ved denne Lejlighed Rang med Etatsraader, En Lysekrone, han
1684 skjænkede den gamle Kirke, blev reddet og bevarer hans Minde.
Han døde 13. April 1699. Gift 1661 med Christine Bang (f. 1635
d. 1699, begravet 25. Sept.), Datter af Professor Thomas B. (I, 501).

Norske Saml. I, 91.
Hundrup, Doctores ved Kbhvns Universitet S. 29 f.

<i>D. Thrap.</i>

</chapter><chapter name="Rosing, Hans Peter Michael, 1830-1904, Forfatter">

<b>Rosing, Hans Peter Michael,</b> 1830-1904, Forfatter. M. R. er 
født 20. Nov. 1830 i Kjøbenhavn som Søn af Etatsraad Henrik
Bolten R. (d. 1861), Kontorchef under Finantsministeriet og i 50
Aar Lærer i Engelsk ved Søkadetakademiet, og Betzy Birgitte f.
Martin (d. 1859). 1851 blev han Student fra Metropolitanskolen,
tog næste Aar Philosophicum og var saa et Aars Tid Huslærer paa
Laaland. 1854-55 gjorde han som Huslærer for Grev Ludvig
Holstein-Ledreborg (VIII, 43) en Rejse med denne til Italien og
Frankrig, gjenoptog efter Hjemkomsten de afbrudte Studier og blev
filologisk Kandidat 1858. Aaret efter konstitueredes han som Adjunkt
paa Herlufsholm, hvor han Aaret efter fik fast Ansættelse, og hvor
han virkede indtil 1863, da han konstitueredes som Adjunkt ved
Sorø lærde Skole; 1865 fik han her fast Ansættelse og udnævntes
1882 til Overlærer. I 1863 ægtede han Agnes Dunlop, Datter af
Plantageejer paa St. Croix John Balthazar D., Kapitajn og i sin
Tid Adjudant hos Gouvernøren General Scholten.

1859 udgav R. «Nogle Smaadigte af en Student» og Aaret
efter under samme Mærke «Et Par Digte», hvilket gav Anledning 
til, at Chr. Winther, med hvis Digtning R. havde mange Berøringspunkter, 
opfordrede ham til at give Bidrag til Samlingen «Nye
Digte af danske Digtere» (1863), i hvilken 13 Digte af R. optoges.
1872 udgav han sit første større Digt, «Frelst», og nu fulgte
efterhaanden «Ann' Marie» (1873), «Smaadigte og Sange» (1875), «Et
Foraarsbillede» (1875), «Fire Digte» (1877), «Mod Strømmen» (1881)
og «Broder Bengt» (1882). I alle disse Digtninger, der gjennemgaaende 
ere mindre kjendte og paaskjønnede, end de fortjene,
viser R. sig som en Digter, hvis Produktion faar sit Præg af en
alvorlig, afgjort idealistisk Livsanskuelse; han har et fint Blik for
Livet i Naturen i alle dets Enkeltheder og Evne til i ofte nye
Rhytmer at give sine Iagttagelser et poetisk Udtryk. Ogsaa af
Fortællinger paa Prosa har han udgivet ikke faa: «Løvfald og
Løvspring» (1877), «To Fortællinger» (1879), «En Romantiker» (1880),
«En uskyldig ung Mand» (1886) og «Kjærlighed taaler alt» (1895).
Sin Interesse for Oldtidens klassiske Digtning har han lagt for
Dagen ved vellykkede Oversættelser af Pindars Oder
(Skoleprogrammer for Herlufsholm 1862, for Sorø 1890-93). 
-- Død 12. Dec. 1904.

Hundrup, Philolog. Candidater, 2. Udg., S. 65 f.

<i>Sophus Bauditz.</i>

</chapter><chapter name="Rosing, Hedvig Sophie, f. 1827, Forfatterinde og Pædagog">

<b>Rosing, Hedvig Sophie,</b> f. 1827, Forfatterinde og Pædagog.
Hun er født 16. Maj 1827 i Horsens og Datter af ndfr. nævnte
Sognepræst Ulrik Frederik R. i dennes 2. Ægteskab. Allerede som
Barn blev H. R. forældreløs og tog tidlig Tjeneste som Gouvernante,
men hendes Interesse gik i Retning af fattige Børn. Hun tog
derfor Skolelærerindeexamen 1860, det første Aar, den blev afholdt, og
var i 5 Aar ansat ved Kjøbenhavns offentlige Skoler. Paa et
Besøg i Norge gjorde hun Bekjendtskab med sin Fætter Landbrugskemikeren 
Hans Anton Rosing og ægtede 22. Sept. 1865 denne
Mand, der, skjønt bunden til et mangeaarigt Sygeleje, virkede
utrættelig for sit Fædrelands Fremgang og Almuens Oplysning, et
Arbejde, hans Hustru fortsatte paa sin Vis efter hans Død, 29. Marts
1867. S. A. fik hun Ansættelse ved Folkeskolerne i Christiania,
hvor hun siden har boet, men gik 1872 over til Balchens
Døvstummeinstitut, som hun forlod 1880. Efter at hun med offentligt
Stipendium havde besøgt Døvstummeanstalter i Danmark, Tyskland,
Italien, England og Skotland, aabnede hun 1881 med Understøttelse
af Staten sin «Taleskole for døve», grundet paa den rene
Talemethode, og bestyrede den til 1895. Ved sin Fratrædelse fik hun
af Stortinget en aarlig Pension af 1200 Kr. 

I forskjellige Retninger har H. R. udfoldet en ikke ringe
litterær Virksomhed. Af sin Mands Breve og Optegnelser udgav hun
2 Samlinger: «Ungdomstid og Rejseliv» (1869) og «Anton Rosings
Alvorsliv» (1871). Paavirket af Asbjørnsen skrev hun en Række
folkelige Afhandlinger, til Dels om historiske Personer. De fleste
findes i «Folkevennen» 1870-78, et Par af dem er udgivet af
«Udvalget for Folkeoplysnings Fremme» i Danmark. En Række
Skrifter skyldes hendes Skolevirksomhed, som hun udførte med stor
Nidkjærhed og Selvstændighed, hvorfor hun 1885 blev Medlem af
Kommissionen til nye Skoleloves Udarbejdelse. «Barnets første
Bog», der præmieredes ved sin Fremkomst 1879, er udkommet i
mange Oplag og bruges meget baade i Norge og Danmark. Lige
saa hendes «Vejledning ved Undervisning i samtidig Læsning og
Skrivning efter Lyd- og Stavemethoden» (1879). Om døvstummes
Undervisning udgav hun flere Afhandlinger og fyldige
Aarsberetninger; desuden en Læsebog for døvstumme Børn. Endelig har
hun i Tidsskriftsartikler søgt at vække Interesse baade for normale
og døvstumme Børns Undervisning, for Lærerindernes Stilling og
en bedre kvindelig Uddannelse. Hele hendes virksomme Liv har
været baaret af en varm human og dyb ethisk Interesse.

Halvorsen, Norsk Forf. Lex.
Norsk Skoletid., Jubilæumsnr. 1894.

<i>Joakim Larsen.</i>

</chapter><chapter name="Rosing, Johanne Cathrine, 1756-1853, Skuespillerinde">

<b>Rosing, Johanne Cathrine,</b> 1756-1853, Skuespillerinde, 
fødtes i Kjøbenhavn 2. Juni 1756 -- hendes Forældre vare Vægter Herman
Olsen og Gundel Marie f. Abelgreen --, antoges 1772 som Figurantinde 
ved det kongl. Theater, fik efter et Aars Uddannelse en
Debut i Skuespillet 3. Nov. 1773 som Nanine i Voltaires Komedie af
samme Navn og optoges fra Febr. 1774 som Aktrice i Troupen.
Naturen havde ikke været gavmild mod Jfr. Olsen med ydre Fortrin; 
hun havde ganske vist et Par sjælden smukke lyseblaa Øjne,
men hendes Ansigtsudtryk var for øvrigt, som hyppigt hos Blondiner
-- og hun var blond som en typisk nordisk Mø --, noget udvisket
og lidet afvexlende; hertil kom, at hendes Stemme var yderst svag
og næsten tonløs. Den strænge Rosenstand-Goiske skrev om hende,
at hendes Ansigt aldeles ikke kunde udtrykke «Kjærligheds Lidenskab; 
hvad hun -- fortsætter han -- i saadanne Tilfælde viser, er
ikke andet end en vis Fierhed eller Fornemhed, og Stemmen er
ej alene pibende, hvor den skulde være øm, og hæs, hvor den
skal udtrykke Fortvivlelse, men den er endog saa klejn og utydelig, 
at det er sjældent, man kan høre alle Ord i hendes Tale, og 
endnu sjældnere, at man kan bemærke de behørige Tonefald».
Denne skarpe Dom skriver sig ikke fra hendes Debut, men er
fældet først nogle Aar senere, netop paa samme Tid, som hun i K.
L. Rahbek fandt en fanatisk Beundrer, der kaldte hende Følelsens
Aktrice og tilføjede: «I at udtrykke Passionerne, især Bedrøvelse,
Jalousi og Stolthed, er hun Mesterinde». Lad være, at
Rosenstand-Goiske maaske har været ualmindelig gnaven og Rahbek ganske
sikkert Werthersk forelsket, saa er det dog utvivlsomt mere end 2
Personer, her staa over for hinanden, det er 2 Tidsaldre: den nye
Tid med dens borgerlige Følsomhed og den gamle Tid med dens
rationalistiske Klarhed. Hvad Rosenstand-Goiske som den sidstes
Repræsentant fandt ufuldkomment, ja maaske ganske kunstforladt
i Mad. R.s Fremstilling, tog sig for Rahbek som den førstes
Repræsentant ud som den fuldkomne Naturlighed, det nøjagtige
Afbillede af det daglige Liv, hvad den første ynkedes over som
Evneløshed, lød i den andens Øren som jomfruelig Sødhed.

Mad. R., som Jfr. Olsen u. Febr. 1778 var bleven ved Ægteskab 
med ndfr. nævnte Michael R., kom da ogsaa først rigtig frem
i forreste Række blandt Theatrets Skuespillerinder, da Kotzebue
1790 holdt sit Indtog paa den danske Skueplads med «Menneskehad 
og Anger». Ganske vist var hun allerede Aar forinden anerkjendt 
som en dygtig Skuespillerinde: hun havde med Følelse
fremstillet Lessings «Emilia Galotti» (1775), hun havde hjærtegrebet
Kjendere ved sin ædle og ømme Nanna i «Balders Død» (1778),
hun havde med ægte Fornemhed spillet Grevinden i «Figaros
Giftermaal» (1785), ja hun havde ved sin noble, men sikkert ganske
ugræske Medea i Gotters Melodrama (1788) opvakt en heftig
litterær Strid («Medeafejden»), men sit kunstneriske Gjennembrud
havde hun dog først som Eulalia i «Menneskehad og Anger»:
hendes stærke Inderlighed lagde Poesi over Kotzebues Theaterfigur. 
Mad. R. var ikke naaet frem til fuld Anerkjendelse uden
Arbejde og Prøvelse; hun havde med den store Agtpaagivenhed
og utrættelige Flid, der lige fra den første Dag havde kjendetegnet
hende, uddannet sin Stemme, og blev den end aldrig stærk og
fuldtonende, lykkedes det hende dog, efterhaanden som Livet og
i Særdeleshed det ikke altid stormfri Samliv med Rosing modnede
hende og udvidede hendes Synskreds, at finde flere og sjælfuldere
Toner: hverken Sværmeri eller Godmodighed, hverken Kraft eller
Blidhed, hverken Begejstring eller Vemod var hende fremmed, kun
for den sorgløse Munterhed ejede hun intet Udtryk. 

Det varede dog ikke længe, inden Mad. R., der saa at sige
regelmæssig hvert Aar var frugtsommelig -- hun blev Moder til
i alt 17 Børn --, ombyttede de ømme Elskerinder med de værdige
Mødre; allerede 1792 udførte hun med Gemyt den retskafne og
brave, om end lidt forfængelige, Kjøbmandskone Mad. Drave i
«Myndlingerne», og Aaret efter overtog hun i «Emilia Galotti»
Moderens Rolle. Mad. R., der endnu ikke var ude af Trediverne,
da hun gik ind i ældre Roller, fandt netop i disse sit egentlige
Omraade: hun virkede ved en rolig Myndighed, en stilfærdig
Fasthed og en husmoderlig Værdighed, der naaede sit Højdepunkt
i hendes Fremstilling af Jutta i «Niels Ebbesen» (1797). Hun
forenede her den plastiske Ro, hvormed Figurens højbaarne
Kvindelighed var ligesom mejslet i ædle Linjer, og den livfulde
Optagethed, der præger det daglige Livs Travlhed, til et Idealbillede 
af Nationalheltens stærke, trofaste Hustru. End videre kunne anføres
af dette Repertoire den sagtmodige Hofraadinde i «Den værdige
Kone», den svage, men i Ulykkens Stund karakterstærke Mad.
Traut i «Rejsen til Byen», den henrevne Maria i «Munken fra
Karmel», den værdige Abbedisse i «Korsridderne», den under sin
Stand forelskede Baronesse Rosenstein i «Adolf og Louise» og den
stærke og bevidste Sigbrit i «Dyveke». Denne sidste Rolle havde
Mad. Preisler (XIII, 283) egentlig Forret til, men Madam R.
dokumenterede ved sin fast gjennemførte Opfattelse sin fulde Ret til
den, om end den Hensynsløshed, der mod Mad. R.s Ønske vistes
Mad. Preisler, med rette kaldte dennes Venner frem til Angreb
(«Dyvekefejden»).

Mad. R.s sidste 2 Roller bleve inden for det Oehlenschlägerske
Repertoire, i hvilket hun ikke tidligere var optraadt. Med ikke
14 Dages Mellemrum skabte hun, der nu gik i sit 60. Aar, 2 hver
paa sin Vis lige geniale, men ellers vidt forskjellige Figurer:
Dronning Bera i «Hagbarth og Signe» og Moder Ludlam i «Ludlams
Hule» (Jan. 1816). Den første vidnede om hendes dybe Menneskekjærlighed 
og tillige om den Dannelse, hun, der var kommen til
Theatret med yderst slette Skolekundskaber, havde tilegnet sig,
thi hun vidste at meddele sin Fremstilling et Præg af «oldnordisk
Ejendommelighed». Den anden aabenbarede en hidtil ukjendt
fantastisk Mysticisme hos Mad. R.; medens det gjenfærdsagtige var
gjennemført i Holdning og Gang indtil det rædselsfulde, løftede den
forklarede Tale dette hemmelighedsfulde Væsen op blandt de gode
Aander. 

Efter Moder Ludlam modtog Mad. R. ingen nye Roller, men
vedblev endnu i nogle Aar med Aandsfriskhed og Kraft at udføre
sit ældre Repertoire. 3. Nov. 1823 fejrede hun under stor Deltagelse 
fra Publikum 50 Aars Dagen for sin Debut, hun optraadte den
Aften som Jutta i «Niels Ebbesen »; ved Stykkets paafølgende
Opførelse 18. Dec. s. A. betraadte Mad. R. sidste Gang Scenen og
afskedigedes ved Sæsonens Udgang. Sine sidste Leveaar tilbragte
hun, der efterhaanden blev blind, paa Fredensborg, hvor Frederik 
VI havde skjænket hende Bolig; hun opnaaede at blive
Tipoldemoder og døde temmelig uventet efter et kort Sengeleje 15.
Jan. 1853 paa Fredensborg Slot.

Overskou, Den danske Skueplads III-IV. 
P. Hansen, Den danske Skueplads I-II. 
Hist. Archiv 1869, I, 140 ff. 
Museum 1895, I 81 ff.

<i>Arthur Aumont.</i>

</chapter><chapter name="Rosing, Michael, 1756-1818, Skuespiller">

<b>Rosing, Michael,</b> 1756-1818, Skuespiller, fødtes 19. Febr.
1756 i Røros i Norge. Han mistede tidlig sin Fader, og hans
Moder giftede sig 2. Gang med Kjøbmand Møllmann i Throndhjem; 
denne satte R. i Byens lærde Skole, og 1775 blev han her
fra dimitteret til Universitetet i Kjøbenhavn. Efter Studenterexamen 
var det hans Hensigt at studere videre, og han begyndte
ogsaa at gaa til de filosofiske Forelæsninger, men en heftig
Forelskelse i den unge Skuespillerinde Jfr. J. C. Olsen drev ham
hyppigere og hyppigere i Theatret, og i Foraaret 1776 brød han
over tvært med alle Standsfordomme og meldte sig ved det kongl.
Theater, hvor han fra Maj s. A. antoges som Syngeskolar. Han
maa hurtig have gjort sig bemærket ved Theatret, thi Aaret efter
(3. Maj) blev han befunden værdig til sammen med Fr. Schwarz,
Regissøren Niels Hansen og Skuespilleren A rends at deltage i
Stiftelsen af «det dramatiske Selskab», en Slags Theaterskole efter den
gjensidige Undervisnings Princip. Først et halvt Aars Tid senere
fik R. sin Debut paa det kongl. Theater som Orosman i Voltaires
Tragedie «Zaire» (6. Okt. 1777); nogle Dage forinden var han
fremtraadt første Gang i Christen Griffels ubetydelige Rolle i «Den
stundesløse». Aaret efter fik han fast Ansættelse og ægtede 11. Febr. 
Jfr. Olsen (s. ovfr.). R. havde mange Begynderfejl, hans Talestemme var
svag af Naturen og mangelfuldt uddannet, den var lige saa uren
og ru i sin thrønderske Dialekt som fattig paa Afvexling og
Overgange, hans Bevægelser vare snart balletmæssig opstillede, snart
umaadeholdent krampagtige; betegnende for hans hele Spillemaade
er det Raad, Rose gav ham: «Glem ikke Mennesket for Helten». 
Ligesom i Betragtningen af Jfr. Olsen, R.s daværende trolovede
og senere Hustru, stode ogsaa i Henseende til R. selv Rahbek
og Rosenstand-Goiske skarpt over for hinanden; den første fandt
«største Anledning til at vente af ham en god tragisk Skuespiller», 
medens den anden mente, «at han ikke er født Aktør . . .
og agerer invita Minerva». Schwarz traf sikkert det rette, da han
som Formand i «det dramatiske Selskab» i sin Omtale af Debuten
oversaa Begynderfejlene for R.s «brændende Iver for sin Kunst»,
thi de første kunne afhjælpes, hvor Viljen er tilstede, men den sidste
aldrig tillæres i selv den bedste Skole. Og R. lod det ikke mangle
paa Arbejde og Flid, saa det i Løbet af faa Aar lykkedes ham
ikke blot at blive saa fuldstændig Herre over sin Stemme, at den
smidig bøjede sig efter de vexlende Stemninger og med Klarhed
aabenbarede hans Gemytsrigdom, men tillige at forstærke dens
Toner til Malmets mandige Fuldtonighed og at udvide dens
Omfang i Storm som i Stille. Saa trofast gav han sig hen i sit
Arbejde, at han, for at faa den særlig norske Betoning fjærnet af
sin Mund, i et Par Aar ganske afholdt sig fra Omgang med sine
Landsmænd, og denne vanskelige Opgave lykkedes ham for saa
vidt, at den Kjende Norskhed, der altid blev tilbage i hans Tale,
tog sig ud som et Fortrin mere: den gav hans Fremstillinger af
Helte et eget Præg af gammelnordisk Kraft og Folkeejendommelighed.

R.s norske Fødsel gav sig til Kjende foruden i Stemmens
Ruhed ogsaa i Karakterens Stejlhed: havde han for Alvor sat sig
noget for, var han utilgængelig for Klogskabens Stemme. Dette
Karaktertræk aabenbarede sig i dets fulde Trodsighed i hans
Bestræbelser for at faa sin Ven K. L. Rahbek optaget i «det
dramatiske Selskab». Kun faa Maaneder efter sin Debut foreslog R. i
Dec. 1777 at optage Rahbek, der da, 17 Aar gammel, havde skrevet
et Par dramaturgiske Artikler i «Almind. dansk Bibliothek», som
Æresmedlem, da Lovene ikke tillode at optage ham som ordentligt
Medlem; Schwarz forstod med sagtmodig Snildhed, skjønt R.s
ufordragelige Optræden mere indbød til at sætte haardt mod haardt,
at afbøde Stormen denne Gang ved at vende R.s Tanker mod
Selskabets paatænkte Opførelse af «Balders Død», hvor R. skulde
spille Hother, en Rolle ret efter hans Hjærte. R. fornyede dog
snart Anfaldet, og da lykkedes det ham at trænge Schwarz og andre
besindige Elementer ud af Selskabet, Rahbek og med ham Pram
optoges som «arbejdende» Medlemmer, men Sejerens Glæde blev 
kun kortvarig: 7. Dec. 1779 ophævedes «det dramatiske Selskab»
ved kongl. Kabinetsordre; vel trodsede de tilbageblevne
Medlemmer efter R.s Opfordring i nogen Tid Opløsningsordren ved at
holde Møder snart hos Rosings, snart hos Preislers, men Selskabet
havde tabt sin Betydning og døde snart en ubemærket Død.

Maaneden efter sin Debut i «Zaïre» havde R. i Monsignys
melodiøse Syngestykke «Kongen og Forpagteren» som Richard,
Forpagteren, sin første Syngespilrolle; hans behagelige Tenorstemme
i Forbindelse med hans mandige Borgerlighed indtog Publikum, og
R. fik snart et stort Repertoire i Syngespillet, ja han var blandt
den Del af Theatrets Personale, mod hvis Optræden i Tragedier
og Dramer den italienske Syngelærer Potenza i den følgende
Sæson fik udvirket et kongeligt Forbud til Direktionen, da deres
Syngestemmer ikke kunde taale at spille i disse. R. var saaledes
ved et Kongeord udelukket fra sit egentlige Felt: Tragedien, men
han fandt i Syngespilrepertoiret, særlig efter at den «store» Opera
havde holdt sit Indtog paa den danske Scene, Anvendelse for sine
tragiske Evner baade i lidenskabelig bevægede Roller som Orpheus
i Naumanns «Orpheus og Eurydice» (1786) og i mandig myndige
som Holger Danske i Kunzens Opera (1789). Rahbek saa skjævt
til disse Roller, da de «begunstigede et Slags Balletspil, som i
Forening med den fremmede Dragt klædte R, for vel, og hvorved han
gjorde for megen Lykke til ikke at fatte en Forkjærlighed derfor»;
R. saa i Rahbeks Frygt kun et Udslag af dennes «blinde Operahad, 
der kom af, at han var en Idiot i Musikken og ikke selv
kunde skrive en Opera», og beviste i en Række forskjellige
Skuespilroller, at han ingenlunde i Operaen havde tilsat sin dramatiske
Kraft. Tvært imod, paa samme Tid som R. var en fejret og maaske
nok en Kjende koket Førstetenor -- og det var han i mange Aar,
endnu 1803 fik han Armand i «De to Dage» --, voxede han i det
egentlige Skuespil til en udmærket Karakterskuespiller. R. havde
tidlig vundet Anerkjendelse paa det erotiske Omraade og blev i
Aarenes Løb saa alsidig, at ingen Nuance i Forelskelse eller
Variation af Kjærlighed var ham fremmed: han fremstillede med lige
Ægthed den kjække Elsker som den stille Sværmer, den fyrige
Triumfator som den inderlige Tilbeder, han gjengav med lige
Naturlighed den alvorlige Trofasthed som den flygtige Forliebelse, den
hjærtegrebne Betagelse som den øjeblikkelige Beruselse, og altid
var han skjøn og mandig. R.s kunstneriske Ærgjerrighed førte
ham tidlig til de sammensatte Karakterer; allerede 1778 udførte 
han med Held i «Emilia Galotti» Marinelli, der under Hofmandens
Glathed skjuler en hensynsløs Ondsindethed; senere fremstillede
han med djævelsk Ondskab, uden dog at falde ud af den naturlige
Konversationstone, Hykleren Joseph Surface i «Bagtalelsens Skole»
(1784), i «Menneskehad og Anger» (1790) lykkedes det ham som
den krænkede Ægtemand at forene en dyb Menneskeforagt med
en ophøjet Sjælsro, og som Grev Gert i Sanders «Niels Ebbesen»
(1797) naaede han sit Højdepunkt som Karakterskuespiller: han
formaaede her ikke alene gjennem sin mørktfarvede Tale og
tankerige Pavser at aabenbare Sjælens dybeste Hemmeligheder, men den
vældige Myndighed, den aandsstore Personlighed, der omgave hans
Skikkelse og Fremtræden, kastede Straaleglans over paa Modstanderen, 
Niels Ebbesen, og løftede ved sit Fald denne op til den rette
Nationalhelt.

R., der længtes mod et større og bedre Repertoire, arbejdede
paa at faa først Shakspeare og senere Schiller indførte paa det
danske Theater, men hans Begejstring løb Gang efter Gang
Panden mod Direktionens Ligegyldighed og Publikums Modesmag for
Kotzebues Følsomhed og Ifflands Borgerlighed. I Foraaret 1800
indgik R. sammen med Theatrets anden Instruktør, Fr. Schwarz, --
R. var til Tak for sit Arbejde i Syngestykkerne ved Overhofmarskal 
Numsens Indflydelse 1788 bleven udnævnt til Instruktør, endog
med Anciennitet fra 1786 -- med en Forestilling til Direktionen,
i hvilken de, da «de havde bemærket Modestykkernes meget
skadelige Virkning paa Aktionens Sandhed og rette Aand», raadede til,
at «disse Stykker ikke bleve for ofte givne». Direktionen indsaa
vel det berettigede i Anken, men kunde ikke beslutte sig til at
træde resolut op, og Kotzebue vedblev endnu i adskillige Aar at
beherske den danske Scene.

Det blev ikke R. forundt at betræde det Tragediens forjættede
Land, mod hvilket han saa inderlig havde længtes. Ved Juletid
1804 paadrog han sig ved som Antonius i «Octavia» at fremtræde
med nøgne Arme et voldsomt Anfald af Gigt; en ufrivillig Svømmetur 
i Esrom Sø Sommeren efter gjorde Ondet værre, men R., haard
og viljestærk, var ikke let at bøje: han vedblev sin Theatergjerning; 
dog Gigtanfaldene bleve hyppigere og stærkere, og da
Oehlenschlägers «Hakon Jarl» 30. Jan. 1808 endelig naaede frem til
Opførelse, var R. noget nær en værkbruden, og han, hvis «hele
dramatisk-poetiske Figur» efter Oehlenschlägers egne Ord havde
staaet Model for Hakon Jarl, maatte nøjes med efter Stykket at 
fremsige Epilogen «Bragi». 14 Dage senere spillede R. Nelcour
i «Alexis», hvis Titelrolle udførtes af hans ndfr. nævnte Datter
Emilie. Den Aften sluttede i Virkeligheden R.s Kunstnerliv, han
nærede vel selv endnu i nogen Tid Haab om Gjenoptræden, som
Harald Blaatand i «Palnatoke», men Haabet opfyldtes ingen Sinde,
og R. maatte nøjes med sin Instruktørgjerning ved det kongl.
Theater og sin Lærer- og Inspektørvirksomhed ved den 1804
oprettede dramatiske Skole, men ingen af disse Virksomheder
optog ham stærkt, og Sygdommen bandt ham snart til Hjemmet,
hvor han plejedes kjærlig og omhyggelig af sin ovfr. nævnte
Hustru. Endnu viste R. sig dog 2 Gange for Publikum ved sine
Beneficeforestillinger, begge Gange siddende: første Gang, 5. Dec.
1812, fremsagde han med sin gamle Ildfuldhed en Prolog af
Oehlenschläger, sidste Gang, 4. Nov. 1815, udførte han Auden i «Hakon
Jarl», men da var hans Kraft brudt. Som levende død sad R.
endnu nogle Aar hen, indtil Døden 12. Okt. 1818 endte hans
haarde, aarelange Lidelser.

R. har oversat nogle Stykker til det kongl. Theater, ligeledes
udgav han en Oversættelse af Hérault de Séchelles' «Om
Deklamationen»; han forsynede denne med en Del Anmærkninger, hvori
han, der 1788 sammen med Preisler og Saabye havde besøgt tyske
og franske Theatre, advarede mod den direkte Efterligning af de
udenlandske Storheder. Nogle Dagbogsoptegnelser fra den nævnte
Rejse ere offentliggjorte i Rahbeks «Dramaturgiske Samlinger».

Mindeblomster paa M. R.s Grav. 
Erslew, Forf. Lex. 
Rosenstand-Goiske, Krit. Efterretn. om d. danske Skueplads S. 62 ff. 
Overskou, Den danske Skueplads III-IV. 
Hist. Archiv 1869, I, 140 ff. 
P. Hansen, Den danske Skueplads I-II. 
Illustr. Tid. XXXII, Nr. 42.

<i>Artkur Aumont.</i>

</chapter><chapter name="Rosing, Svend, 1804-84, Præst, Lexikograf">

<b>Rosing, Svend,</b> 1804-84, Præst, Lexikograf, var Søn af 
nedennævnte Konsistorialraad Ulr. Fred. R. og dennes 1. Hustru
og blev født 4. Dec. 1804 i London. Han kom 1818 i Roskilde
Kathedralskole, men da Faderen blev Sognepræst i Horsens (1822),
gik R. over til Horsens Skole, hvorfra han dimitteredes 1825. I
1826 tog han filosofisk Examen og 1831 theologisk Attestats. I sin
Studietid havde han stadig Informationer i Engelsk og blev 1841
ansat som Timelærer i Engelsk ved Metropolitanskolen og ved det
v. Westenske Institut. 1846 fratraadte han sin Plads ved
Metropolitanskolen, da Engelsk ophørte at være Undervisningsfag i
Statsskolen, og 1849 forlod han Kjøbenhavn for at gaa som Sognepræst
til Vistofte i Aarhus Stift, hvorfra han 1860 forflyttedes til Magleby 
paa Møen. Han tog sin Afsked 1879 i en Alder af 75 Aar og
flyttede til Kjøbenhavn, hvor han døde 21. Dec. 1884. I sine sidste
Leveaar syslede han stadig med sin engelske Ordbog, der udkom
i et nyt Oplag samme Aar, som han døde. Han blev 1. Dec.
1847 gift med Marie Magdalene Petersen (f. i Kjøbenhavn 4. Nov.
1818), Datter af Arbejdsmand Ole P. og Christiane Sørensdatter.
Han udgav en ubetydelig lille engelsk Formlære (1837), som dog
stadig oplægges paa ny, engelske Læsestykker, udvalgte af
«Evenings at home», (1844) og en engelsk-dansk Ordbog (1853), som
er et særdeles hæderligt og dygtigt Arbejde, der altid har været
rost for sin Paalidelighed og har oplevet 7. Oplag (1899).

Erslew, Forf. Lex.
Hundrup, Lærerstanden ved Metropolitanskolen.

<i>C. A. Nissen.</i>

</chapter><chapter name="Rosing, Ulrik Frederik, 1776-1841, Præst">

<b>Rosing, Ulrik Frederik,</b> 1776-1841, Præst, var født 17. Dec. 
1776 i Frederiksstad i Norge, hvor hans Fader, Hans R., var
Toldkasserer; Moderens Navn var Hedevig f. Rothenburg. 1796
dimitteredes han fra Christiania Latinskole, og 1799 tog han theologisk
Embedsexamen. 1801 blev han udnævnt til Præst for den danske
Menighed i London, og han havde allerede begyndt at søge
Ansættelse i Danmark, da Krigen udbrød 1807; da nu en Mængde,
7000, danske Søfolk, der vare tagne af engelske Kapere, i dette
og de følgende Aar førtes til London, følte han det som en Pligt
for sig at blive der ovre for at lindre de ulykkelige Fangers haarde
Skæbne; skjønt han selv levede i trange Kaar, stod han dem bi
med Raad og Daad, og med et kjærligt og opofrende Sind
forbandt han stor Udholdenhed og en Arbejdskraft, der nok kunde
gjøres nødvendig. Som et Vidnesbyrd om deres taknemmelige
Hengivenhed for ham skjænkede Fangerne ham, da han vendte tilbage
til Fædrelandet, blandt andre Gaver en Guldmedaille, som de havde
skillinget sammen til, og som en af dem havde forarbejdet; indtil
et Par Timer før hans Død, da en af hans Sønner fandt den
mellem hans Papirer, havde ingen anet dens Tilværelse. «Og den
vilde de Stakler, at jeg skulde have baaret!» sagde den døende.
1812 blev han Præst i Jyllinge og Gundsømagle paa Sjælland,
hvorfra han 1822 forflyttedes til Embedet som Sognepræst i Horsens.
Her døde han 2. April 1841 efter nogen Tids Svagelighed. De, der
have kjendt ham, skildre ham som en noget myndig, men tillige
ualmindelig dygtig Mand, der især med Iver tog sig af Skolevæsenet; 
ved Initiativ af ham og Borgmester N. D. A. Ræder stiftedes
1829 «Selskabet for Søndagsskolerne i Horsens», hvis Øjemed var 
at give de konfirmerede unge Mennesker Lejlighed til i Fritiden
at vedligeholde og udvide deres Kundskaber; Skolen existerer endnu
under forandret Form som «den Rosing-Ræderske Aftenskole». -- 
Gift 1. (Nov. 1801) med Anna Christine f. Klingberg (f. 26. Jan. 1771
d. 15. Nov. 1821), Datter af Bogholder Hans K. og Enke efter
Kopist Andr. Dahl; 2. (18. Juni 1824) med Ursula Sophie f. Lasson (f.
3. Avg. 1786 d. 16. Okt. 1838), Datter af General Iver Chr. L.
(X, 124).

Wiberg, Alm. Præstehist. I, 682. 
Erslew, Forf. Lex. 
Smaastykker, udg. af Udv. for Folkeoplysn. Fremme VII.                                            

<i>Vilh. Bang.</i>

</chapter><chapter name="Rosing, Wilhelmine Emilie, 1783-1811, Skuespillerinde">

<b>Rosing, Wilhelmine Emilie,</b> 1783-1811, Skuespillerinde, var
født 6. Marts 1783 i Kjøbenhavn, hvor hendes Forældre, ovfr. nævnte
M. R. og J. C. R., lode hende give en god Skoleundervisning uden
nogen Tanke for Scenen -- det var ej heller hende, men hendes
6 Aar ældre Søster Ophelia &#596;: Fru Drewsen (IV, 340), der 1788
udførte Barnet i «Medea» --, men E. R. havde taget Theaterblodet
i Arv, og 19 Aar gammel debuterede hun 10. Sept. 1802 som
Rosine i Beaumarchais' «Barberen i Sevilla»; hun vandt strax Bifald
og erobrede inden Aarets Udgang, især ved sin Udførelse af Ida i
«Herman v. Unna», den Plads i Publikums Yndest, som var bleven
ledig ved Jomfru Bechs (II, 2) for tidlige Bortgang: «hun blev
Dagens Afgud». E. R. var vel ikke nogen regelmæssig Skjønhed,
dog paa Scenen ikke alene tog hun sig ud, men hun gjorde Indtryk 
af en ejendommelig og stærk Personlighed: i hendes lyseblaa
Øjne glimtede Lidenskab og Hengivelse, og hendes høje Pande,
der indrammedes af et stort kulsort Haar, vidnede om Forstand
og Tænksomhed. Skjønt hendes Theaterbane kun blev kort -- 
allerede 2. Dec. 1811 optraadte hun sidste Gang som Sophie i
Syngestykket «Mariane» --, aabenbarede den dog hendes Talents
Rækkevidde og rige Udviklingsmuligheder: hun spillede ikke alene
blide Elskerinder, men ogsaa intrigante Kvinder, og den dybe
Indarbejden, der her prægede hendes Spil, lovede en stor
Karakterskuespillerinde. Det lidt ukvindelige eller rettere mandhaftige 
 E. R.s Gang og Holdning kom hende tillige med hendes dybe Stemme
til gode i en Række Knøseroller, blandt hvilke særlig Joseph i
«De 2 smaa Savoyarder» beundredes. Hendes sidste 1 1/2 Leveaar
formørkedes af en Sjælesorg, der hyppig strejfede Sindssyge, og
som utvivlsomt har fremskyndet hendes Død 23. Dec. 1811.

Foersom, Læsning f. Yndere og Dyrkere af Skuespilkunsten 1811 & 1812, S. 1 ff.                                                                      

<i>Arthur Aumont.</i>
</chapter>
<chapter name="Roskilde, Peder Jensen, d. 1641, s. Jensen (VIII, 427).">

<b>Roskilde, Peder Jensen,</b> d. 1641, s. Jensen (VIII, 427).

</chapter><chapter name="Ross, Petronelle Margrethe, 1805-75, Forfatterinde">

<b>Ross, Petronelle Margrethe,</b> 1805-75, Forfatterinde, er
Datter af Poul Alexander R. til Svinningegaard i Sjælland (f. 23.
Maj 1784 d. 26. Sept. 1853) og Marie f. Sørensen og født i
Holbæk 5. April 1805. I 1815 gik Faderen fallit, og hun kom i Huset
hos kongl. Oldfrue Tofte. Da han i 1818 blev Forpagter af
Skaftegaard ved Nakskov, vendte hun tilbage til Forældrenes Hus; i 1823
vare disse atter uden Næringsvej og flyttede da til Nakskov, senere
(1824) til Vesterborg paa Laaland. I 1827 blev Faderen ansat ved
Toldvæsenet i Næstved, 1830 i Nakskov. Hans her omtalte Datter
kom tidlig i Huset hos Rasmus Møller (XII, 97) i Kjøbelev og siden
hen i Bispegaarden i Maribo, hvor hun blev til Biskop Møllers
Død 1842. Senere (1854) fik hun Plads som Konventualinde i
Nykjøbing Kloster paa Falster, hvor hun døde 5. April 1875. -- Hun
har forfattet «Fortællinger for simple Læsere, skrevne i en
Provinskjøbstad, af Fred. Godkjær», I-III (1851-54) og IV (1867). F.
C. Sibbern befordrede disse Værker i Trykken og skrev en
Fortale til den anden af disse Samlinger. Foruden Skitsen «En
Soldats Hjem» har hun end videre forfattet «Skildringer af Biskop Rasm. 
Møllers private Liv» (1871), en Bog, som har ikke ringe Værdi.

Erslew, Forf. Lex. 
Breve til og fra F. C. Sibbern II, 214 ff. 
Breve fra og til Chr. Winther S. 206. 217 ff.

<i>Nic. Bøgh.</i>

</chapter><chapter name="Rosset, Claudi, 1687-1767, Legatstifter">

<b>Rosset, Claudi,</b> 1687-1767, Legatstifter, var født 10. Marts.
1687 i Kjøbenhavn og var Søn af Skærslipper eller, som man nu
vil sige, Instrumentmager Claudi R., der var gift med Louise
Johansdatter, som nævnes i Holbergs «Barselstuen», og som drev Handel
med «franske Varer og Galanterier». C. R. fik selv Borgerskab
som Galanterikræmmer 1727, men det er dog ikke ved sin
Kjøbmandsvirksomhed, men derimod ved sin Godgjørenhed, han har
vundet sig et Navn. Paa en Tid, da hverken Stat eller Kommune
tog sig videre af syge og trængende, men næsten alt var
overladt til private, nævnes R. imellem disse som Foregangsmand; han
gik daglig til syge og bragte dem Hjælp og Lindring. 1749 fik
han Tilladelse til at skjænke sin Formue til hvem han vilde, naar
han efterlod sin Datter 10000 Rdl. 1750 gav han 10000 Rdl. til
Pesthuset eller St. Hans Hospital, og 1764 skjænkede han atter dertil
et lige saa stort Beløb samt alt, hvad han end videre maatte
efterlade sig, og dannede derved det faste Grundlag for den fremtidige
gode Ordning af Sindssygevæsenet i Danmark; end videre bestemte 
han, at de 10000 Rdl., der var tillagte hans Datter, efter hendes
og hendes Børns Død ogsaa skulde tilfalde St. Hans Hospital.
1766 blev Fundatsen kongl. konfirmeret. R. var gift med Maria
Therese Phillippine f. la Wigne, der blev begravet 29. Juni 1733;
selv døde han 3. Sept. 1767.

Øst, Materialer t. et dansk biogr.-lit. Lex. Sp. 222 ff. 
Hofman, Saml. af Fundationer X, 339 ff.                                                               

<i>Sofus Elvius.</i>

</chapter><chapter name="Rosted, Henrik, 1761-1816, Læge">


<b>Rosted, Henrik,</b> 1761-1816, Læge, var en Søn af Justitsraad, 
Amtsforvalter i Roskilde Berthel Michael R. og Louise f. Schultz
og fødtes i Fredensborg 16. Juli 1761, blev 1779 Student fra
Roskilde Skole og tog 1785 medicinsk Examen. I nogle Aar fungerede
han som medicinsk Kandidat paa Frederiks Hospital, tjente i 1789
som Feltmedikus i den norske Armé og Læge ved Felthospitalet i
Frederiksstad, sendtes 1790 til Bornholm i Anledning af en
udbrudt Epidemi og erhvervede sig s. A. den medicinske Doktorgrad.
1792 udnævntes han til Bergmedikus paa Kongsberg og blev tillige
fungerende Landfysikus i Numedal og Sandsvær. Efter at han 1802
paa Ansøgning var blevet afskediget fra Embedet, nedsatte han sig
i Kjøbenhavn som praktiserende Læge. 1815 flyttede han til
Roskilde, hvor han døde 19. Sept. 1816. Litterært har han gjort sig
mest bekjendt ved en medicinsk Topografi over Kongsberg, et af
det Classenske Litteraturselskab belønnet Prisskrift (trykt i «Nyt
Bibl. f. Læger» I). Hans ret originale Mening om Planen for et
Litteraturlexikon tillagde Nyerup saa megen Betydning, at hans
Brev derom til Nyerup aftryktes i Fortalen til dennes Lexikon. -- 
1792 ægtede han Inger Bolette Borch, Datter af Kjøbmand Anders
B. i Roskilde.

Ingerslev, Danmarks Læger og Lægevæsen II, 599 f. 
Smith og Bladt, Den danske Lægestand, 4. Udg. 
Kiær, Norges Læger II, 250 ff. 
Nyt Bibl.. f. Læger I, 54. 
Jæger, Ill. norsk Lit. Hist. II, Till. S. 185. 
Erslew, Forf. Lex.

<i>Jul. Petersen.</i>

</chapter><chapter name="Rosted, Jacob, 1750-1833, Rektor">

<b>Rosted, Jacob,</b> 1750-1833, Rektor, fødtes 23. Okt. 1750 i 
Høland, hvor Faderen af samme Navn (f. 1703 d. 1772) var
Sognepræst; Moderen hed Gertrud Petronelle f. Hofgaard. Han kom
som Barn i Huset til Præsten A. Reiersen i Mov og blev af ham
dimitteret 1766, fik Attestats 1770. Han maatte hjem, da Faderen
var død, men kom snart atter til Kjøbenhavn og blev Huslærer
hos Præsten Christen Schmidt, og da denne 1774 drog til 
Christiania som Biskop, fulgte R. med og modtog paa hans
Opfordring en Lærerpost ved Latinskolen 1777. Han besluttede nu at
ofre sig for Skolegjerningen, drog 1779 til Kjøbenhavn og tog
Magistergraden 1780, blev s. A. ansat som Subrektor i Christiania og
fik Succession paa Konrektoratet, som han tiltraadte Aaret efter.
1792 blev han Assessor consistorii, 1803 Rektor og fik 1805 Titel
af Professor. 1793 var han Medlem af den Komité, der nedsattes
for at arbejde for Oprettelsen af et norsk Universitet, og som gav
Anledning til Prams og Eggers' Skrifter om denne Sag. Han var
benyttet overalt, hvor der spurgtes efter Arbejde i lærde og
litterære Sager, og her var Christiania i Bernt Ankers Tid ikke lidet
fremme. Da det topografiske Selskab stiftedes 1792, blev R.
Redaktør af dets Tidskrift, og Efterslægten har erkjendt hans
Fortjenester som saadan. 1797-1800 var han ogsaa Redaktør af
Tidsskriftet «Hermoder». 1809 var han en af Indbyderne til Stiftelsen
af «Selskabet for Norges Vel», i hvis topografisk-statistiske Klasse
han var Formand til 1814. Han var en gjennemflittig og
pligtopfyldende Mand, der intet forsømte og fik Tid til at skrive 
en hel Del Afhandlinger om sproglige og pædagogiske Spørgsmaal.
Af Skolebøger leverede han 1810 en Rhetorik efter Hugo Blairs
Forelæsninger, og denne Bog, der ogsaa blev benyttet i danske Skoler,
satte han stor Pris paa. Hans Fag vare Modersmaalet og Græsk,
og han lagde her megen Lærer dygtighed for Dagen, om han end
aldrig blev nogen lærd Mand. Han vandt sig tidlig stor Anseelse
ikke mindre ved sin Humanitet end ved sin Dygtighed, og
Regeringen holdt paa ham, ogsaa da han var bleven sløvet, og Skolens
Forfald var paatageligt. Da han 1827 havde holdt sit Jubilæum
under den mest levende Deltagelse, tænkte han paa at resignere,
men da han endnu følte Lyst til Arbejdet, blev han staaende, og
Kongen viste ham den store Naade at beskikke Overlærer Johan«
Aubert til Konrektor ved Skolen. Denne fremragende Mand døde
imidlertid 25. Maj 1832, og nu maatte den gamle Rektor tage
Afsked 26. Nov. s. A. med «Tilkjendegivelse af Kongens naadigste
Tilfredshed med hans lange og udmærkede Embedsførelse ved
Skolen». Han døde 8. Okt. 1833. Gift med Anna Elisabeth Lovise
f. Rosted (f. 1759 d. 16. Maj 1834), hans Søskendebarn, Datter af
Farbroderen Jens R., Kammerraad og Amtsforvalter i Tryggevælde,
og hans 3. Hustru, Catharine f. Reiersen.

Halvorsen, Norsk Forf. Lex.

<i>D. Thrap.</i>
</chapter>
<chapter name="Rostgaard, Frederik, 1671-1745, Gehejmearkivar, Oversekretær, videnskabelig Samler og Legatstifter">

<b>Rostgaard, Frederik,</b> 1671-1745, Gehejmearkivar, 
Oversekretær, videnskabelig Samler og Legatstifter, var født paa 
Herregaarden Krogerup i Nordsjælland 8. Nov. 1671; hans Forældre
vare nedennævnte Hans R. og dennes 2. Hustru. Ved Faderens
Død 1684 stod han som en forældreløs Dreng; men Formuesforholdene 
vare gode, saaledes at han kunde faa en omhyggelig
Undervisning og videregaaende Uddannelse. Efter at have været
i Huset hos Rektoren ved Kjøbenhavns Skole Peder Foss blev
han privat dimitteret af denne 1687; han havde den senere
Justitiarius i Højesteret Villum Worm til Formynder og boede som
Student flere Aar hos den bekjendte Hofpræst Hector Gotfred
Masius. Velstaaende, som han var, drev han forskjellige frie
Studier, holdt af at gaa paa Bibliotheker og begyndte som ganske
ung Student paa at anlægge Samlinger af Bordings og andre danske
Digteres Arbejder, særlig Saadanne, der vare paa Latin.

Efter et Par kortere Udflugter, til Skaane og til Nordtyskland,
rejste han 1690 til Udlandet, og det for at blive hele 9 Aar borte.
Han opholdt sig først i Tyskland, især i Giessen, hvor det var
hans Hovedstudium at lægge sig efter Retsvidenskab, men saaledes
at han tillige studerede Arabisk. I Foraaret 1692 drog han til
Holland, idet han selvfølgelig her gjorde Leiden til sit
Hovedopholdssted, og skjønt han ikke lagde Juraen til Side, blev 
det dog fra nu af Sprogvidenskaben, der tog ham fangen under hans
Ophold i Udlandet. Han fandt tillige Lejlighed til her at udgive
sine Samlinger af danske Forfatteres latinske Digte (1693) under
Titel af «Deliciæ qvorundam poëtarum Danorum». I Okt. 1693
kom han til England, hvor Oxford blev hans vigtigste Opholdssted,
og hvor han foruden at gjøre danske sproglige Studier især kastede
sig over Oldtysk, Oldengelsk og Græsk. Paa disse forskjellige
Omraader gjorde han betydelige Samlinger, i det han lod tage Afskrifter
af vigtige gamle Haandskrifter. Nytaarsdag 1695 kom han til Paris,
der bød ham saa meget, at han blev der i 3 Aar. Her som andre
Steder føjede han til sine Studier ivrig Omgang med ansete lærde
i forskjellige Fag; men for Parises Vedkommende kan endnu tilføjes,
at han ogsaa var fængslet ved et Kjærlighedsforhold til en Dame,
der fødte ham en Søn og en Datter, som han senere lod komme
til Danmark og der tog sig af. Et Skrift, han udgav i Paris om,
hvorledes et Bibliothek bedst skulde ordnes, er et Vidnesbyrd om,
i hvilken Grad Bogsamlinger interesserede ham, og han indkjøbte
da ogsaa Bøger i Mængde til sig selv. 1698 gik Rejsen syd paa 
til Italien, og han naaede her lige ned til Sicilien med en Udflugt
til Malta, fortsættende alle Vegne, hvor det lod sig gjøre, sine
Undersøgelser om værdifulde Haandskrifter og Bøger.

Omsider maatte der dog en Ende paa dette omflakkende Liv,
under hvilket han med rette kunde sige, at «Studier vare hans
højeste Inklination», og i Nov. 1699 stod han atter i Kjøbenhavn,
Hvilke Skatte af Samlinger baade af Haandskrifter og af Bøger
bragte han ikke hjem! Hvilket mageløst Fond havde han ikke
til at kunne i Hjemmet begynde et virksomt, producerende Liv
som Videnskabsmand, især da han havde i det mindste nogen
Formue i Ryggen! Men det kom til at gaa anderledes. Hvor flittig
han end var, naar det gjaldt om at læse og samle, fattedes det
ham helt paa den Hengivelse i visse bestemte Arbejder, paa den
Tilsidesættelse af alt andet ikke mindre end paa den Evne til at 
forme og gruppere, der behøves for at blive virkelig Videnskabsmand.
Hertil kom en ikke ringe Forfængelighed, der glædedes ved ydre
Glans, og Lyst til at spille en Rolle i den ydre Verden. Nu traf
det sig ogsaa saaledes, at han, uvist hvorledes, kom i Forbindelse
med Rigets indflydelsesrigeste Personlighed, Storkansleren Conrad
Reventlow, der besluttede at knytte ham, den kundskabsrige og
arbejdsdygtige Mand, til sig. I det Reventlow anbefalede ham til
Kongen, fordi han «havde øvet sig i Saadanne Videnskaber, som
den bør have, som skal sættes over et kongeligt Arkiv», fik han
ham udnævnt til Gehejmearkivar 9. Marts 1700. Det var unægtelig
et Embede, der kunde tænkes at passe godt til R. med hans lærde
Fordannelse. Men Storkansleren havde imidlertid ogsaa en anden
Bestemmelse med ham. 2 Maaneder efter, at R. havde faaet sin
Udnævnelse til Gehejmearkivar, blev han forlovet med Reventlows
uægte, men for øvrigt af ham anerkjendte og nobiliterede Datter
Conradine Revenfeldt (20. Maj 1700). Hun var endnu ikke fuldt
13 Aar gammel -- et Bevis paa, at der her ikke var den ringeste
Tale om nogen gjensidig Tilbøjelighed --, og der maatte derfor
gaa 3 Aar hen, inden Brylluppet kunde staa (1. Marts 1703).

Den unge Fru R. var udmærket smuk -- og derved en Modsætning 
til sin Mand --, men hun var for lidet udviklet til i den
første Tid at kunne andet end pynte i hans Hus, senere faar man
Indtryk baade af noget koldt og noget forfængeligt ved hende,
saaledes at hun mindst af alt var skikket til at være en stille
Videnskabsmands Hustru, men derimod langt mere maa tænkes
at have ægget de forfængelige Sider af R.s Natur. Intet har 
aabenbart ligget hende mere paa Sinde end saa vidt muligt at kunne
hævde sin Plads ved Siden af sin høj fornemme Slægt paa
fædrene Side.

Sin Stilling som Gehejmearkivar synes R. at have udfyldt med
Iver og Samvittighedsfuldhed, og det gode Navn, han derved vandt,
gjorde, at han ikke blot efterhaanden tillige blev brugt i adskillige
af de Kommissioner, der i denne Del af Enevældens Tid tidt
paakjendte Retssager eller maatte give. Kongen Betænkning om
forskjellige vigtige Sager; men han kom ogsaa efter 1709 til at dømme
som Medlem af Højesteret, og 1. Jan. 1720 blev han endog
Justitiarius i denne Ret. Ved Siden deraf var han 12. Sept. 1712 bleven
Direktør i det vestindiske og guineiske Kompagni, og 16. Marts
1714 blev han Medlem af Direktionen for Brandvæsenet og
Vandværkerne i Kjøbenhavn. Imidlertid havde han ikke lagt sine gamle
Interesser paa Hylden, for saa vidt de kunde fremmes uden at
lægge for meget Beslag paa hans Tid-, han vedblev at samle. Dels
var det atter Bordings paa mange Steder spredte Digte, der i saa
Henseende optoge ham, dels gav han sig til at samle til en dansk
Ordbog, som han mente skulde indeholde en fuldstændig
Fortegnelse over det danske Sprogs Ordforraad paa hans egen Tid, og
han fattede tillige Tanken om at faa et dansk Adelslexikon i Stand.
Det opmuntrede ham sikkert i saa Henseende, at han selv 1702
var bleven optaget i den danske Adel, naturligvis for at passe
bedre i sin Hustrus fine Slægt. Det var ikke faa Medarbejdere,
som R. brugte for at faa disse Arbejder fremmede, og samtidig
med at han stadig forøgede sin Bogsamling, som han meget
liberalt tillod andre at bruge, kunde han glæde sig ved at se sine
haandskrevne Pakker blive flere og flere; men noget selvstændigt
saa man ikke fra hans Haand, og derfor begyndte ogsaa
Filologer i Udlandet, der vidste god Besked med, hvor store Samlinger
han havde gjort under sin Rejse, særlig paa det oldtyske Omraade
og med Hensyn til Libanius, en græsk Rhetor fra det 4.Aarhundrede 
eft. Chr., at blive utaalmodige over, at disse Skatte laa
hen, uden at den lærde Verden fik nogen Gavn af dem. Værre
har Efterverdenen her hjemme dog taget ham i Skole, fordi han,
der ejede Anholt (foruden Sejrø), i den Grad blev forbitret paa
Holberg, da denne i sin «Peder Paars» havde gjort Øen til
Skueplads for sin Helts Hændelser, at han klagede til Kongen og
krævede saa vel Forfatteren som Bogtrykker og Boghandler alvorlig
straffede. Saa lidt formaaede han trods sin æsthetiske Dannelse, og 
uagtet han selv syslede med Digtekunsten, at hæve sig over sin
udannede Samtids taabelige Forvexling af et satirisk Skrift og en
Pasquil. Heldigvis saa Konseillet og Kongen forstandigere end
han paa Sagen, og hans Klage blev afvist.

Hvis R., saaledes som det er sandsynligt, har ærgret sig over
Konseillets Holdning i denne Sag, saa fik han den Tilfredsstillelse,
at de Mænd i dette Kollegium, der stode ham fjærnest, Vibe og
Sehested, snart efter, nemlig 2. Dec. 1721, bleve afskedigede
derfra. Ja, han kom endog selv til at afløse Vibe som Oversekretær
i danske Kancelli (samme Dag). Vistnok blev han ikke ved dette
Embede, hvad Oversekretæren plejede at være, Chef for sit
Kollegium, thi et halvt Aar i Forvejen var Grev U. A.
Holstein-Holsteinborg bleven Storkansler og derved sat i Spidsen for 
begge Kancellierne, og desuden var danske Kancelli i denne Tid stillet
i ret stor Afhængighed af Konseillet; men trods dette var
Over-sekretærembedet afgjort et af de højeste i Staten og udmærket
lønnet. Han maatte derfor siges at have gjort paafaldende Lykke,
og da Storkansleren som gift med en af Conrad Reventlows
ægte Døtre var hans egen Svoger, maatte hans Forhold opad til
antages at være behageligt. Overtagelsen af det nye, ansvarsfulde
Embede gjorde det naturligt, at han frasagde sig Stillingen som
Justitiarius i Højesteret.

Virksom og arbejdslysten, som R. var, satte han sig med Iver
ind i sit nye Embede, der dog ikke i de Aar, han beklædte det,
gav ham Lejlighed til at virke for nogen større Reform. I det denne
høje Stilling gjorde det muligt for ham at udøve Indflydelse paa
allerhøjeste Steder, brugte han den blandt andet paa en smuk
Maade til at støtte det nu begyndende danske Skuespil i Kjøbenhavn. 
Kjærlighed til dansk Litteratur og til Modersmaalet var stærkt
fremtrædende hos ham, og ligesom Holberg saa han, at det
nygrundede Theater i Grønnegade her kunde virke noget skjønt, at
det kunde tjene «det ædle Sprog, som Kongens Riger tale».
Derfor holdt han sig dels ikke for at være for fornem til at hjælpe
Skuespillerne med at affatte flere Prologer for dem, dels virkede
han til at stemme Kongen gunstig imod dem. Men uheldigvis var
det ikke alle Sider af R.s Virksomhed, der fortjente Anerkjendelse,
og han havde Uvenner, der lurede paa ham og vel skulde vide at
drage hans svage Sider frem. Iblandt disse Fjender var Biskop
B. Deichman (IV, 234) den farligste, og der kan næppe være Tvivl
om, at Lyst til at hævne sig paa R., fordi denne havde 
modarbejdet Planer fra hans Side, virkede betydelig med til, at han, der
i høj Grad havde Frederik IV's Øre, fik denne til at lade R. blive
trukket med ind i Undersøgelser, som efter Deichmans Forslag i
Dec. 1724 bleve anstillede imod Saadanne, der havde gjort sig
skyldige i at lade sig bestikke. Skjønt R. ikke kunde siges
ligefrem at have solgt Retten eller Embeder, havde han dog flere
Gange taget imod Pengegaver i Anledning af Tjenester, han i
Embeds Medfør havde haft Lejlighed til at vise forskjellige, og han
var derfor utvivlsomt hjemfalden til Straf efter den 23. Okt. 1700
udstedte Forordning, rettet imod dem, der toge imod «Skjænk og
Gave». At sligt i hin Tid ikke var ualmindeligt, og at det kunde
ske i meget værre Former end den, hvori man ser det hos R.,
kan paa ingen Maader undskylde ham. Det var en Skandale, at
en velstaaende Mand i et udmærket lønnet Embede ikke kunde
holde Hænderne rene. Han gjorde Sagen endnu værre ved helt
at tabe Ligevægten. Saa snart han mærkede, hvad der truede
ham, skrev han ikke blot ynkelige Breve til Kongen, men flygtede
endog til Helsingborg. Man har ondt ved at begribe, hvad han
vilde opnaa derved, thi saa snart Kongen sendte et Par Lakajer
der over for at hente ham, fulgte han strax med tilbage til
Kjøbenhavn. Her slap han for den almindelige Rettergang, der fulgtes
imod de andre, som vare Gjenstand for samme Anklage, og der
blev taget saa meget Hensyn til hans høje Embedsstilling, at der
blev holdt Forhør over ham i selve Konseillet, hvor det blev hans
egen Svoger Storkansleren, der forhørte ham og derpaa oplæste
Kongens Dom for ham. Den lød paa, at han skulde have sine
Embeder som Oversekretær og Gehejmearkivar forbrudt, han skulde
stille Kavtion for Tilbagebetaling af de Pengebeløb, som han havde
modtaget imod Lovens Bydende, og han maatte ikke under den
højeste Straf komme for Kongens Ansigt eller til Hove, men skulde
flytte fra Kjøbenhavn (23. Jan. 1725).

Skjønt den Straf, der her ramte R., var betydelig mildere end
den ved den ovennævnte Forordning fastsatte, der lød paa Tab
baade af Embede, Ære og Gods, maatte han føle den som et
haardt Slag; den havde styrtet ham fra hans høje Embede, berøvet
ham Kongens Naade og sat en Plet paa hans Navn i Folks
Omdømme.

Men hvad enten det laa i, at hans Svoger Storkansleren og
dennes Hustru, der holdt meget af Halvsøsteren Fru R., arbejdede
for ham, eller andre Hensyn have gjort sig gjældende, saa mildnede 
Kongen efterhaanden hans Lod. Allerede i Marts 1725 fik han
Lov til i visse Tilfælde at komme til Kjøbenhavn, i Juni 1727
blev det endog tilladt ham at komme til Hove, hvad der maatte
gjælde for en vigtig Rehabilitation, og nogle Maaneder derefter
(29. Okt. 1727) udnævntes han til Amtmand i Antvorskov og Korsør
Amter. Det er betegnende for hans Hustrus haarde Karakter, at
hun nægtede at følge ham til hans Bolig i den nye Embedskreds;
hun vilde ikke bort fra det smukke Krogerup, og han var altsaa
nødt til at passe sit Embede fjærnt fra sin Familie. Men dette
varede dog ikke længere end til Frederik IV's Død. Faa Dage
efter den blev han nemlig uden noget derom af ham selv udtalt
Ønske flyttet til at overtage en Stilling som Translatør ved
Øresundstolden i Helsingør (17. Okt. 1730). At blive Translatør i 
Steden for at være Amtmand syntes at maatte være en ret anselig
Tilbagegang; men det er dog et Spørgsmaal, om det maa opfattes
saaledes; i det mindste følte han det som et Gode, at han nu var
kommen i Nærheden af sin Familie, og Embedet var ikke daarlig
lønnet. Selve Forretningerne viste sig imidlertid ikke at ligge for
ham, og allerede 19. Febr. 1731 opnaaede han at faa sin Afsked
med en aarlig Pension af 600 Rdl. Han trak sig nu tilbage til
Krogerup, hvor han levede Resten af sine Levedage som en
velstaaende Privatmand. Da han, der allerede 1712 var bleven
Etatsraad, 1735 blev gjort til Konferensraad, kunde han ogsaa have
Nydelsen af at føle sig som en anselig Rangsperson. Den slemme
Historie fra 1725 var nu glemt, eller han gjaldt for den Gang at
have været Gjenstand for en uretfærdig Forfølgelse.

Fru R. fødte sin Mand 7 Børn. Af disse døde det eneste,
der var en Søn, Dagen efter Fødselen, og af Døtrene bleve kun
3 voxne. Betydeligst af disse var den ældste, Conradine Sophie,
der var ypperlig begavet og kundskabsrig. Hun var først gift med
en Kammerjunker v. d. Maase, der døde 1728. Siden (1736) ægtede
hun en Oluf Bruun (III, 177), der havde været Huslærer for hendes
Børn af første Ægteskab, og som hun havde staaet i Kærlighedsforhold 
til. Hendes Forældre havde god Grund til i flere
Henseender at være misfornøjede med den Maade, hvorpaa dette
Ægteskab blev sluttet; men de toge Sagen uforstandig og haardt. Uden
at bryde sig om, at hendes nye Ægtefælle var en fuldstændig
hæderlig og dygtig Mand, brøde de ganske Staven over Datteren,
og hun blev gjort arveløs. Havde R. tabt Ligevægten i Ulykkens
Dage, gjorde han det ikke mindre i dette Familiedrama. Men  
sikkert falder en stor Del af Skylden her paa hans Hustru. Hvordan
hans eget Forhold til denne i det hele har været, ved man ikke.
Derimod er det sikkert, at, hvad der udbredte Tilfredshed over
R.s Leveaar i hans Privatliv ude paa Krogerup, det var hans
Tilbagevenden til de lærde Sysler fra hans yngre Aar og det venlige
Forhold, hvori han kom til en Del Videnskabsmænd som f. Ex.
Gram og ganske særlig Langebek; det var fra hans Side betegnet
ved en ikke ringe personlig Elskværdighed, ligesom han ogsaa gjærne
vilde hjælpe med Penge, for saa vidt hans Midler strakte til.

Da Ulykken ramte R. ved hans Afsættelse, greb han til at
sælge sine Haandskriftsamlinger og sit udmærkede Bibliothek; men
han beholdt dog ikke saa ganske lidt, og dette forøgede han siden,
thi han var af den Slags Mennesker, der ikke kunne leve uden at
samle. Der var saaledes Stof nok for ham til lærde Sysler i det
sidste, stille Afsnit af hans Liv. Ganske vist fremkom der ikke
mere nu end tidligere selvstændige større videnskabelige Værker
fra hans Haand; han vedblev stedse i saa Henseende nærmest at
være, hvad man maa kalde en lærd Dilettant. Det vigtigste af,
hvad han selv skrev, var en Skildring af hans eget videnskabelige
og litterære Liv, der i en af ham personlig udarbejdet tysk
Oversættelse blev udgivet i «Dänische Bibliothek», samt paa det
digteriske Felt en Oversættelse af tyske Salmer, som han forøgede 
med nogle af ham selv digtede. Mest holdt han af at give Bidrag
fra sine Samlinger til andre lærdes Arbejder. Det var saaledes
paa Grundlag af Saadanne, at Bordings poetiske Skrifter bleve
udgivne 1736. Stærkest var han maaske en Tid optaget af at faa
sine danske Ordbogssamlinger bearbejdede til endelig Udgivelse,
og han var rede til at bringe pekuniære Ofre, for at dette kunde
naas. Arbejdet blev lagt i Langebeks Haand og fortsattes indtil
efter R.s Død, men som bekjendt uden at blive ført til Ende.

Det kan ikke nægtes, at da R. døde 25. April 1745, var det
ikke store Resultater, hans varme Kjærlighed til Videnskaben havde
bragt; men naar man trods hans vitterlige Mangler ikke kan andet
end anerkjende denne Kjærlighed, saa maa der endnu som et nyt
Vidnesbyrd derom anføres, at han ved testamentariske Bestemmelser
lod henlægge en Sum Penge, der ved Oplæg efterhaanden skulde
voxe saaledes at der deraf med Tiden kunde oprettes visse Legater
til videnskabelig Brug, blandt andet til at lønne en Professor i
den nordiske Historie og de nordiske Oldsager (den nuværende 
Rostgardianus). Det var en smuk fædrelandsk Følelse, der her 
ledede ham, nemlig Tanken om at fremdrage gamle nationale
Minder af «den tykke Uvidenheds Mørke» og om «Forsvar imod
vore Fjenders og Misunderes daglige og skammelige Bagvaskelse».
Hans Hustru døde først 22. Okt. 1770, 83 Aar gammel.

C. Bruun, F. R. og hans Samtid, I-II (1870-71).

<i>E. Holm.</i>

</chapter><chapter name="Rostgaard, Hans, 1625-84, Ridefoged og Amtsforvalter">

<b>Rostgaard, Hans,</b> 1625-84, Ridefoged og Amtsforvalter, er 
født 15. April 1625 i Landsbyen Rost i Arrild Sogn i Haderslev
Amt, hvor hans Forældre, Ove R. og Kirsten Benneke, vare Bønderfolk. 
I sit 12, Aar kom han til Kjøbenhavn og i Huset hos en
Tjener hos Kongen og var derpaa med paa dennes Flaade i Slagene 
ved Listerdyb og paa Kolberger-Heide 1644; i den sidste Kamp
fik han sit ene Knæ kvæstet. Aaret efter blev han ansat i
Sølvkammeret paa Rosenborg og 1648 forfremmet til ældste Sølvpopsvend; 
1650 blev han Foged paa Rosenborg. Som saadan forlovede
han sig med Kirsten, Datter af Peder Christensen Svenske, der
1652 havde kjøbt Bygningerne paa Kronens Gaard Krogerup i
Nordsjælland, og Tilknytningen til denne Egn gav Anledningen til, 
at han 1656 blev Ridefoged paa Kronborg Len og fik Livsbrev for
sig og sin tilkommende Hustru paa Krogerup; 21. Sept. s. A. holdt
han Bryllup. Som Ridefoged var det nu, at han udførte sit Livs
tapre Bedrifter. 1658 indtraf Svenskernes Erobring af Kronborg,
men H. R. vidste at bevare sin Stilling, skjønt han nægtede at
sværge Troskabsed til Carl Gustav, han blev vel en Tid fængslet,
men frigivet paa sin Svoger Toldskriver Mikkel Hansens og en
helsingørsk Borgers Kavtion. Medens han tilsyneladende tjente sine
nye Herrer med største Iver, vidste han med Anvendelse af den
yderste Snedighed og Mod at holde sig i Forbindelse med den
belejrede Hovedstad; paa Baade fra Krogerup bragte han og hans
ligesindede Hustru Vildt og fersk Kjød til Hoffet. Snart fik han
Lejlighed til at udrette mere. Han meldte i Okt. 1658 Frederik III
den nederlandske Flaades Ankomst til Sundet, fik Breve med sig
fra Kongen og Henrik Bielke til Admiral Obdam, bragte dem med
Livsfare om Bord og tilmed atter Skrivelser fra Obdam og den
hos ham værende Christoffer Gabel tilbage til Kongen. Og da
saa Svenskerne havde besluttet Stormen paa Kjøbenhavn i Febr.
1659, var han en af dem, der gave Regeringen Underretning om
Planerne og Tilberedelserne. I Juni s. A. medvirkede han ved et
endnu dristigere Foretagende. Med ham og Forvalteren paa
Hørsholm Lorens Tuxen satte Kongens Kammerjunker Corfits Trolle 
sig i Forbindelse for ved en Sammensværgelse at vinde Kronborg
tilbage; R. vandt Ingeniøren Ole Steenwinkel og den engelske
Oberst Hutchinson til at være Deltagere; han selv skulde anvende
Lenets Bønder, der vare pressede til Arbejde paa Slottet; Aftalerne
bleve trufne hos hans før omtalte Svoger Mikkel Hansen. Ulykkeligvis 
blev Planen opdaget; men det lykkedes R. at undslippe fra
Krogerup til Kjøbenhavn, medens hans Hustru med beundringsværdig 
Forstillelse og Udholdenhed lod, som om han var død.

I Marts 1661 fik han sine Belønninger for sine Fortjenester:
han erholdt Krogerups Grund til fri Eje, Løfte om 300 Rdl. aarlig
af Sundtolden for sin og sin Hustrus Levetid og desuden sin
Ridefogedbestalling fornyet; s. A. blev han tillige Fiskemester i 
Lenet. 1668-70 havde han Kronborg Ladegaard og Birkets Indtægter i
Forpagtning og var endog fungerende Amtmand. Men han følte
sig dog skuffet, særlig fordi Sundtoldudbetalingerne til ham vare
ophørte, søgte 1670 om flere Begunstigelser og opnaaede ogsaa
Christian V's Befaling derom. Under den Skaanske Krig gav hans
Ridefogedstilling ham mange Bryderier ved Hvervingerne og
Udskrivningerne; Fiskemesterstillingen havde han maattet opgive paa
Grund af Svagelighed; men navnlig følte han det som en Tort, da
han 1679 kom til at staa under en ny Amtsforvalter over
Frederiksborg og Kronborg Amter. Ved sine Klager opnaaede han
ogsaa, at han 1681 udnævntes til Amtsforvalter over Kronborg
Amt og fik Ladegaarden ved Helsingør i Forpagtning.

Efter sin mandige Hustrus Død 5. April 1668 havde han 11.
April 1670 ægtet Cathrine, Datter af Kjøbmand i Flensborg Asmus
Lorentzen og Maren Arendrup og Enke efter Forvalter paa Hørsholm 
Lorens Petersen; da hun var død 24. Febr. 1672, giftede han
sig i Jan. eller Nov. 1674 med Dorthe Rode, Enke efter Fyrmester
Peder Jensen Grove; ogsaa hun døde før ham, 14. Jan. 1677. Selv
døde han 31. Dec. 1684.

Thura, H. R.s Liiv og Levnet (1726). 
Wolff, Journal f. Politik 1813, IV, 97 ff. 
Danske Mag. 3. R. I, 257 ff. 
Danske Saml. IV, 357 ff. 
Bruun, Fr. Rostgaards Liv og Levnet S. 1 ff. 
Brock, Hist. Efterr. om Rosenborg I, 83 ff.

<i>J. A. Fridericia.</i>

</chapter><chapter name="Rostgaard, Hans Jacob, 1685-1756, Søofficer">
<b>
Rostgaard, Hans Jacob,</b> 1685-1756, Søofficer, hvis Fader
var Kapitajn i sjællandske Infanteriregiment Jens R., blev 1701
antaget som Lærling i Marinen; 1708 blev han Sekondlieutenant, 1709
Premierlieutenant, Aaret efter Kapitajnlieutenant, 1712 Kapitajn,
1719 Kommandørkapitajn; fra denne Charge avancerede han lige 
til Schoutbynacht 1736 og blev 1746 Viceadmiral, men ved
Udgangen af samme Aar afskediget. 1706 gjorde han Tjeneste som
Adjudant ved Søkadetkompagniet, 1711-12 var R. Chef for
Fregatten «Postillonen», der havde Station ved Glückstadt. 1717
deltog R. som Chef for Orlogsskibet «Fyn» i Angrebet paa Ny
Elfsborg, 1718-19 var han Chef for Orlogsskibet «Sødermanland» i
Rabens Flaade. Her fra detacheredes han med en Transport til
Tordenskjolds Hjælp ved Angrebene paa Gøteborg og Marstrand.
1735 afløste han Kommandørkapitajn Fr. Hoppe som Chef for en
Styrke, der skulde blokere Hamborg (VIII, 72). Ved sin Udnævnelse 
til Viceadmiral indtraadte R. som Medlem af Admiralitetet;
men da kort Tid efter R.s Velynder Fr. Danneskjold-Samsøe blev
styrtet, og hans Modstander Fr. Hoppe kom til Magten, ophævedes
Admiralitetskollegiet, og R. tillige med 2 andre af Hoppes
Modstandere blev afskediget. Han døde 2. Juni 1756.

<i>C. With.</i>

</chapter><chapter name="Rostgaard, Jens, 1650-1715, Raadmand i Kjøbenhavn, Forfatter">

<b>Rostgaard, Jens,</b> 1650-1715, Raadmand i Kjøbenhavn, Forfatter, 
er født 24. Avg. 1650 i Arrild Sogn i Sønderjylland, hvor
hans Forældre vare Bønder. Fra sit 12. Aar blev han opdraget hos
sin Farbroder, den ovfr. nævnte Hans R., paa Krogerup, gik i
Helsingør Skole og gjorde senere Krigstjeneste i Holland. I 1684 blev
han Farbroderens Efterfølger som Ridefoged og Amtsskriver, i 1691
Amtsforvalter i Kronborg Amt og udmærkede sig i Kampen mod
Svenskerne under Landgangen ved Humlebæk 1700. Fra 1702 til
sin Død, ii. Nov. 1715, var han Raadmand i Kjøbenhavn, fra
1703 tillige Krigs- og Landkommissær over Sjælland, Møen og
Laaland-Falster. Han ejede F'arumgaard, Sejrø og Nexelø, stiftede 6
Senge i Vartov og efterlod sig en Del Samlinger af historisk og
landøkonomisk Indhold. Af disse blev en kortfattet Kjøbenhavns
Historie fra 1168-1711 udgivet 1720 og senere ofte, ligesom andre
af hans Efterladenskaber bleve trykte i Tidsskrifter i det 18.
Aarhundrede. -- I 1687 ægtede han Else Iversdatter, der døde paa
Farumgaard 20. Juli 1741, 92 Aar gammel.

O. Nielsen, Kjøbenhavns Hist. VI, 431.

<i>Chr. Villads Christensen.</i>

</chapter><chapter name="Rostoch, Mads Pedersen, 1655-1713, Præst">

<b>Rostoch, Mads Pedersen,</b> 1655-1713, Præst, er født i Ribe
1. Jan. 1655 og Søn af en fattig Skomager, Peder Jensen, der ikke
havde Midler til at holde ham til Bogen og derfor satte ham i
Lære paa sit Værksted. Men M. R., der stilede højere, vilde ikke
blive ved Læsten. Han forsømte sit Arbejde og beredte Faderen 
saa mange Vanskeligheder, at denne til sidst lod ham faa sin Vilje.
I Følge en gammel Beretning skal han, da han en Gang var sendt
i Byen, paa Gaden have fundet en mindre Pengesum, som han fik
Lov til at beholde. Han fik Tilladelse til at kjøbe Skolebøger for
Pengene og mødte op for Latinskolens Rektor, som uden Betænkning 
optog den lærelystne Dreng. Han blev Student 1672, og efter
at han havde afsluttet sine theologiske Studier, tjente han som
Huslærer, sidst i Odense hos Lektor Jac. Bircherod og Lægen
Christoffer Balslev, der ved deres Indflydelse snart satte ham i Vej.
1677 blev nan Hører i Odense Latinskole, 1678 Hjælpekapellan hos
Kapellanen N. Løve ved St. Knuds Kirke og efterfulgte ham i
Embedet 1693. 1701 fik han Befaling til at indtræde i en Kommission,
som skulde foretage Undersøgelse om nogle sværmeriske Bevægelser
i Odense. Han var Biskop Kingos Skriftefader og tjente ham paa
hans Dødsleje. 1704 blev han Præst i Middelfart og Kavslunde.
Han døde i Febr. 1713 (begravet 3. Marts). 5. Maj 1680 havde
han ægtet Anne Margrethe Vingaard (d. 1743), en Præstedatter fra
Flødstrup.

R. nød stor Anseelse som praktisk Sjælesørger, hans «Hus- 
og Rejsepostil» (1699) brugtes som Andagtsbog hos Almuen endnu
ned i det 19. Aarhundrede, og hans Forklaring til Luthers
Katekismus, kaldet «Den enfoldige Børnelærdoms usvigelige Mælk», som
udkom 1694, synes fra 1733 af og til henimod Slutningen af det
18. Aarhundrede at have været i Brug i de fynske Skoler og i
Norge, f. Ex. i Bergens Stift.

Bloch, Den fyenske Geistligheds Hist. I, 724 ff.

<i>S. M. Gjellerup.</i>

</chapter><chapter name="Rostrup, Frederik Emil Georg, f. 1831, Botaniker">
<b>
Rostrup, Frederik Emil Georg,</b> f. 1831, Botaniker. E. R.
er født paa Stensgaard paa Laaland 28. Jan. 1831, Søn af
Godsinspektør ved Juellinge, Kammerraad Georg Jesper R. og Johanne
Frederikke Augusta f. Lyman, og tilhører en gammel laalandsk
Slægt. Han arbejdede som ung nogle Aar som Skriver paa sin
Faders Kontor, tog 1850 Præliminærexamen, gik derpaa til
Polyteknisk Læreanstalt, hvor han 1857 tog Examen i anvendt
Naturvidenskab, blev i 1858 Lærer i Naturvidenskab og Mathematik ved
Skaarup Seminarium, indtil han 1883 blev Docent i Plantepathologi
ved Landbohøjskolen, i det der sammesteds, specielt for R.,
oprettedes en personlig Plads i dette for Højskolen saa vigtige Fag;
1893 blev han Lektor. Samtidig med sin Ansættelse ved Landbohøjskolen 
var han bleven Statens Konsulent i Plantesygdomme, 
fik 1888 ministeriel Tilladelse til at holde Forelæsninger ved
Universitetet, blev 1879 Sekretær i «Forening til Kulturplanternes
Forbedring», 1882 Medlem af Tilsynsraadet for Dansk Frøkontrol, nu
Formand i dette Raads Afløser, den af Indenrigsministeriet
indsatte Frøkontrolkommission, 1890 Medlem af det kongl. danske
Landhusholdningsselskabs Bestyrelsesraad, 1894 Formand i det kongl.
Haveselskab og efter dettes Sammensmeltning 1900 med det jyske
Haveselskab og Østifternes Forening til Frugtavlens Fremme
Præsident i det heraf fremgaaede Selskab: «de samvirkende danske
Haveselskaber». Heldigvis har han dog stadig kunnet arbejde
videnskabelig ved Siden af disse mange og andre ham paahvilende 
Hverv, og dette paa den ham ejendommelige støtte og rolige, men
jordvindende Maade, saa Travlheden ikke mærkes af andre; det
hæsblæsende har altid ligget ham fjærnt. 1867 fik han tilkjendt
Universitetets og 1873 Videnskabernes Selskabs Belønninger for
botaniske Prisopgaver; 1882 blev han optaget i Videnskabernes
Selskab, 1894 udnævntes han til Æresdoktor.

Fra Drengealderen vant til at færdes i Naturen og til at være
sin egen Læremester kom R. forholdsvis tidlig til at se paa denne
nied Naturforskerens Blik. Fra sine Studieaar i Kjøbenhavn mindes
han særlig med Tak, hvad han har lært af Forchhammer og Steenstrup. 
I sine første videnskabelige Arbejder, «Beskrivelse af Gallemosen 
paa Laaland» (1859) og «Om Vegetationen i den udtørrede
Lersø ved Kjøbenhavn» (1860), lagde han en Sans for Plantelivets
historiske Forhold for Dagen, som ogsaa senere ved mange
Lejligheder kom frem, ligesom han -- i 90erne -- deltog i de af
Direktøren for Nationalmusæets 1. Afdeling ledede Udgravninger af
Affaldsdynger fra Stenalderen. Kunsten at botanisere forstaar R.
som faa; han har en udpræget Gave til i forbigaaende at kunne
se, hvad der frembyder sig af Interesse paa hans Vej, og han
hører til vor Floras bedste Kjendere; han har udgivet en fortræffelig 
populær «Vejledning i den danske Flora» (1860; 8. Udg. 1896).
Som et Udtryk for Anerkjendelse af hans Fortjenester i denne
Retning valgtes R. efter Langes Afgang i 1893 til Formand i Botanisk
Forening.

Omtrent samtidig med at den nævnte Flora udkom, begyndte
R. at beskæftige sig specielt med Svampene, hvis Studium efterhaanden 
skulde blive hans videnskabelige Hovedvirksomhed.  Hans første 
Arbejde paa dette Omraade er «Dyrkningsforsøg med Sclerotier» 
(1866), af hvilket strax fremgaar, at det ikke blot var det at 
finde ny og sjældne Arter, det kom ham an paa; han fremtræder
i dette Arbejde allerede som den uddannede og kundskabsrige
Mykolog. Det efterfulgtes af «Danmarks Laver», udgivet i Forening
med Deichmann Branth (III, 15) 1869, og derefter er fulgt en
uoverskuelig Række af mykologiske Afhandlinger, Skrifter, Indberetninger
osv. ned til den Dag i Dag, sikkert alle mønsterværdige med Hensyn 
til Indholdets gedigne Art, dels udelukkende videnskabelige,
dels af økonomisk Interesse. Det er som Mykolog og Plantepatholog, 
at R. er kjendt i Udlandet, hvorom hans Optagelse i forskjellige 
udenlandske Selskaber bærer Vidne, ligesom ogsaa Udlændinger
med Interesse besøge den af ham skabte smukke og righoldige
plantepathologiske Samling paa Landbohøjskolen. R. var nemlig
tidlig med Forkjærlighed kommet ind paa at beskæftige sig med
de parasitiske Svampe, og derved førtes han ind paa Plantepathologien 
og kom i nært Forhold til Spørgsmaal af økonomisk Natur.
Som Repræsentant for denne Arbejdsretning kom R. i Rapport til
Jordkulturens Mænd, og som Konsulent i Plantesygdomme fik han
et overmaade stort og ansvarsfuldt Hverv, som sikkert er blevet
udført med den største Dygtighed. Ogsaa om Ukrudtsplanter
foreligger der værdifulde Iagttagelser fra hans Haand, om
Boniteringsplanter osv. Planteverdenens Forhold over for skadelige 
Dyr samt Naturkræfterne høre ogsaa under hans Forskningsomraade. Det
maa fremhæves i al Almindelighed, at det biologiske Element og
Forsøg paa at se Sammenhæng mellem Fænomenerne er et
fremtrædende Træk i R.s Forskning. En Haandbog, hvori hans rige
plantepathologiske Erfaringer ville findes samlede, er under Trykken.
Listen over R.s videnskabelige Arbejder er lang, men Legio
er Tallet paa de Landsmænd, der ved mundtligt Samkvem eller
skriftlige Forespørgsler have høstet Gavn af hans Viden og skarpe
Blik. Næppe nogen dansk Naturforsker er saa gjennemfortrolig
med dansk Natur eller har staaet i Vexelforhold med et saa stort
Antal Plantedyrkere trindt i Landet som R. Intet Under, at han
altid har været stærkt paaskjønnet som Vejleder paa videnskabelige 
Exkursioner og Udflugter med mere økonomiske Formaal for
Øje. Han har syslet meget med Mikroskop og Bøger, men han
er fremfor alt, som det er sagt om ham, bleven lærd i Naturen.
Det er let forstaaeligt, at han føler sig saaledes knyttet til sit
Lands Natur, at det falder ham haardt at svigte den ved at rejse
udenlands. Sit Fædreland har han gjennemrejst paa kryds og
tværs, men hans Udenlandsrejser have været faa og korte. -- Han 
ægtede 26. Marts 1861 Maren Betty Karoline Kielsen (f. 10. April
1836), Datter af fhv. Kolonibestyrer i Grønland Ove Valentin K.
og Anna Dorthea f. Jull.

Botan. Tidsskr. XII. 
Ugeskr. f. Landmænd 1891. 
Univ. Program til Reformationsfesten 1894 S. 128 f.                                                   

<i>O. G. Petersen.</i>

</chapter><chapter name="Rostrup, Jacob,</b> --1594, til Lergrav">

<b>Rostrup, Jacob,</b> --1594, til Lergrav, af en gammel, 
oprindelig holstensk Adelsslægt, var Søn af Hans R. til Ristrup og
Anne Høg til Lergrav. Første Gang, han nævnes, er 1564, da
han i Anledning af Krigen blev indkaldt til Skibstjeneste; 1566
synes han at have været Hofjunker. Han fik 1569 kongl. Tilladelse 
til at maatte indløse til sig Spøttrup Len, hvad der kunde
tyde paa ret gode økonomiske Kaar. Imidlertid skjænkede Kongen
kort Tid efter Spøttrup til Grev Günther af Barby, saa rimeligvis
har Indløsningen oversteget J. R.s Evne. I hvert Fald senere sad
han meget smaat i det, og en Ombygning af hans Hovedgaard,
som stod i Misforhold til dens ringe Tilliggende, indviklede ham
saa dybt i Gjæld, at han en skjønne Dag valgte at forlade det
hele og drage ud paa Æventyr. Dette skete mellem 1585 og 1589.
Sidstnævnte Aar dukker han op ved det engelske Hof, og det paa
en saadan Maade, at Dronning Elisabeth antog ham for en
Udsending fra den danske Konge og i Breve til denne og til
Regeringsraadet takkede for hans Sendelse. Han indlod sig her i
Forhandlinger med den berømte Sir Francis Drake og Sir John Norris,
hvem han lovede dansk Hjælp paa deres forehavende Tog til
Portugal. Paa samme Vis optraadte han derefter hos Grev Morits af
Oranien, lod sig beværte af Borgmestre og Raad i Amsterdam som
Kongen af Danmarks Sendebud og optog i samme forlorne
Egenskab et større Laan hos en Borger i Antwerpen. Endelig forsøgte
han sin Lykke i Brüssel hos Hertugen af Parma, hvem han lovede
Hjælp fra den danske Konge mod Englænderne, men da Hertugen
røbede nogen Mistanke, fordi J. R. ingen Kreditiver havde at
fremlægge, forandrede denne Taktik og tilbød personlig at tjene
Kongen af Frankrig. Hertugen henviste ham saa til sin Admiral,
Marquien af Renti, der udfærdigede Kaperbreve for ham dels i
Hertugens, dels i sit eget Navn mod Kongen af Spaniens Fjender.
Først 1593 synes det at være lykkedes ham at faa udrustet en
Krejert i Wismar, men da vare baade Hertugen og Marquien af
Renti døde og J. R.s Kaperbreve altsaa ugyldige. Ikke des mindre
tog han flere Skibe i Nordsøen, oven i Kjøbet henhørende til 
Nationer, der ikke laa i Krig med Kongen af Spanien, solgte Skibe og
Ladninger, og da han lod Mandskabet paa det ene tagne Skib
kaste over Bord, kunde hans Færd kun betegnes som almindeligt
Sørøveri. Uenighed med hans Mandskab, der endog efter hans
Sigende havde villet kaste ham selv over Bord, nødte ham til at
søge Havn i Aarhus, hvor Skibet blev beslaglagt, medens Besætningen 
flygtede til alle Sider. De bleve dog alle paagrebne, J. R. 
selv i Nærheden af Assens. Hans Stalbrødre, i alt 27 Mand, af
hvilke 3 vare tyske Adelsmænd, den ene endog Domherre i Bremen, 
bleve halshugne i Helsingør, skjønt de fleste af dem sikkert
i god Tro til hans Kaperbreve havde sluttet sig til ham. Selv
blev han tiltalt paa Herredagen 1594 dels for sit Forhold ved de
fremmede Hoffer, dels for Sørøveri, men Dommen angik dog kun
den sidste Forbrydelse. Som «Kapitajn, Pot og Pande» for det
hele maatte han selvfølgelig dele Skæbne med sit Selskab, og 7.
Juni 1594 blev han halshugget uden for Kjøbenhavns Slot. Han var
ikke gift.

Hist. Archiv 1877, II, 161 ff.                                                       

<i>Thiset.</i>

</chapter><chapter name="Rostrup, Søren Kaspar Villiam, f. 1845, Industridrivende">

<b>Rostrup, Søren Kaspar Villiam,</b> f. 1845, Industridrivende.
K. R. er født 2. Avg. 1845 l Kjøbenhavn; Forældrene vare
Snedkermester Nicolai Peter R. og Bodil f. Hansdatter. 1863 blev han
Student, 1869 tog han juridisk Examen, og 1875 blev han 
Overretssagfører. Ad den saaledes begyndte Vej fortsatte han dog ikke.
Da han i Faderens sidste svagelige Aar væsentlig havde ledet dennes
betydelige Ligkisteforretning, overtog han den efter Faderens Død
med Borgerskab som Snedkermester (1886), og det er et Tidernes
Tegn, at den ikke -- faglærte hurtig kom til at spille en Rolle i
Haandværkernes Kreds. Han blev 1889 Medlem af Snedkerlavets
Bestyrelse, 1891 Viceoldermand og 1898 dets Oldermand. Ganske
paa samme Maade gik det i Haandværkerforeningen, som han blev
Formand for 1896. Som delegeret fra den fik han Sæde i det
tekniske Selskabs Bestyrelse og i Fællesrepræsentationen for dansk
Industri og Haandværk. Her interesserede han sig for en
Sammenslutning af Arbejdsgiverne Landet over, og da en Forhandling
med «Arbejdsgiverforeningen af 1896)) førte til Dannelsen af «Dansk
Arbejdsgiver- og Mesterforening» (1898), valgtes han til dens
Næstformand og kom herved til at spille en Rolle i den store Lock-out
i 1899. Siden 1894 er han Medlem af Kjøbenhavns Borgerrepræsentation, 
siden 1891 har han haft Sæde i Industriforeningens 
Repræsentantskab, og han har ogsaa Del i Kreditforeningen for
Haandværkere og industridrivende, i Brandforsikringen for Haandværk og
Industri osv. I sine yngre Dage har han skrevet ikke faa Viser,
ligesom han har oversat et Par Smaastykker for Folketheatret. --
4. April 1873 ægtede han Vitta Christiane Barfod (f. 4. Febr. 1850
d. 15. Maj 1891), Datter af Peter Marius B., Præst i Lille Lyngby,
og Cathinca Elise Petrea f. Ringsted.

Personalhist. Tidsskr. IV, 74. 
Søndagsposten 19. Nov. 1893. 
Illustr. Tid. 9. Okt. og 27. Nov. 1898.                                   .                          

<i>C. Nyrop.</i>

</chapter><chapter name="Rosæfontanus, Matthias Parvus (d. 1553) og Petrus Parvus (d. 1559), s. Parvus (XII, 556).">

<b>Rosæfontanus, Matthias Parvus</b> (d. 1553) og <b>Petrus Parvus</b>
(d. 1559), s. Parvus (XII, 556).

</chapter><chapter name="Rotfeldt, Jens Nielsen, --1558, til Bratskov">

<b>Rotfeldt, Jens Nielsen,</b> --1558, til Bratskov, som hans 
Fader og før ham hans Forfædre i umindelige Tider havde ejet,
var Søn af Niels Jensen R. og Anne Høg, efter hvilken sidste
Sønnen arvede Eskjær. Han var 1537 Hofsinde, 1541 Skjænk og
fik 1542 Ørslev Kloster i Forlening, men fratraadte dette Len o.
1546, da han ved at ægte Enken efter Reinwald v. Heidersdorf
(VII, 269), Anne Benedictsdatter Ahlefeldt, var kommen i Besiddelse 
af det langt betydeligere Len Hagenskov, som hun havde i
Pant af Kronen. Han mistede dog alt dette Len ved nævnte sin
Hustrus Død 12. Jan. 1550, eftersom deres Ægteskab var barnløst,
og siden opnaaede han ikke nogen anden Forlening, men døde
da rigtignok ogsaa selv allerede 1558, som sidste Mand af sin
gamle Slægt. Hans Enke -- efter sin 1. Hustrus Død havde han
ægtet Anne Eriksdatter Bille, men ogsaa dette Ægteskab var
barnløst -- giftede sig siden med Otte Emmiksen til Stensgaard og
døde 18. Avg. 1574.                                                                   

<i>Thiset.</i>

</chapter><chapter name="Rothe, Andreas Bjørn, 1762-1840, Medlem af Universitetsdirektionen, juridisk Forfatter">

<b>Rothe, Andreas Bjørn,</b> 1762-1840, Medlem af Universitetsdirektionen, 
juridisk Forfatter, var født i Kjøbenhavn 2. Nov. 1762;
hans Fader var nedennævnte Etatsraad Tyge Jesper R. 1778 blev
han privat dimitteret med Udmærkelse og tog juridisk Examen
1782. Det følgende Aar blev han udnævnt til surnumerær, 1789 til
virkelig Assessor i Hof- og Stadsretten og virkede som Medlem af
Kjøbenhavns Forligelseskommission fra 1797-1806, da han blev
Medlem af en Kommission til Udarbejdelsen af en ny Lovbog for
Slesvig og Holsten. 1805 var han blevet extraordinær Assessor i
Højesteret, 1809 blev han udnævnt til Deputeret i det 
slesvig-holstenske Kancelli, hvor han fra 1820 var 1. Deputeret. Desuden 
var han fra 1811-16 Medlem af Karantænedirektionen, fra 1813
Medlem af Postpensionskassedirektionen, fra 1816, da denne
ophævedes, til sin Død af den almindelige Pensionskassedirektion
samt fra 1812-14 og fra 1817 til sin Død Medlem af Direktionen
for Universitetet og de lærde Skoler og blev 1833 Medlem af en
Kommission til Omordning af den juridiske Examen. 1803 blev
han Justitsraad, 1809 Etatsraad, 1817 Konferensraad, 1824
Kommandør og 1828 Storkors af Danebrog og endelig ved sin Udtræden af
Kancelliet 1833 Gehejmekonferensraad. Han døde 22. Avg. 1840. -- 
Han var i 1789 blevet gift med Georgia Hincheldey (f. 13. Avg.
1770 d. 29. Juli 1846), Datter af Justitsraad Christian H. (VII, 450).

For Eftertiden staar R. først og fremmest som den dygtige
og samvittighedsfulde Embedsmand, en Type paa den oplyste
Enevældes brave og fuldtro Mænd. I sin Bund human og besjælet
af en levende Trang til at fremme Menneskevellet var han fast
overbevist om, at dette alene kunde ske ved en vis og faderlig
Regering, hvis Mænd da ogsaa maatte have en klar Erkjendelse
af de Pligter, som deres betydningsfulde Kald paalagde dem. Fra
sin bedste Side viser han sig derfor i sin Gjerning som Medlem
af Forligskommissionen, en Indretning, der, som han selv siger,
«indgyder Borgerne Følelsen af barnlig Hengivenhed for
Regeringen», i det den hjælper dem, der ofte ikke selv forstaa det, til
at finde en Løsning, som tjener deres sande Tarv. De Skrifter
om Forligsvæsenet, som R. 1801-4, ogsaa paa Fransk og Tysk,
udgav, indeholde Bidrag til dette Procesinstituts Belysning, som 
heller ikke i Nutiden have tabt deres Betydning. I et Skrift om
Ægteskabsskilsmisse (1805) viser han i hvert Fald den bedste Vilje 
til at dømme frisindet om dette Forhold, og i en Piece (1833) om
Privatmanuduktion til den juridiske Examen fremsætter han træffende
Bemærkninger om de Farer, Manuduktionsvæsenet frembyder for et
virkeligt Studium. Endelig er han Forfatter til den i Skriftet
«Regeringsskiftet 1784» indeholdte Fremstilling af denne Begivenhed, der
som «gjennemset og rektificeret» af Frederik VI selv viser, at R.
har staaet denne Konge nær eller dog i høj Grad nydt hans Tillid.

Erslew, Forf. Lex.
Geneal. og biogr. Archiv S. 237 ff.

<i>H. Munch-Petersen.</i>

<b>Rothe, Carl Adolph,</b> 1767-1834, Søofficer, Søn af
efternævnte Etatsraad Tyge Jesper R., blev født paa Tybjærggaard 8.
Dec. 1767, blev Sekondlieutenant i Marinen 1783, Premierlieutenant 
1790, Kapitajnlieutenant 1799, Kapitajn [806, Kommandørkapitajn
1812, Kommandør 1817 og Kontreadmiral 1833. Af hans meget
virksomme og indholdsrige Livs Begivenheder skal her nævnes, at
han 1781 var som Kadet paa Togt til Vestindien med Fregatten
«Bornholm» og 1786-87 deltog i P. Løvenørns resultatløse
Expedition til Grønland for at finde Østerbygden. I Slaget paa Reden
2. April 1801 deltog han som Chef for Kavalleriprammen «Nyborg»
(20 Kanoner); af hans o. 200 Mand stærke Besætning dræbtes og
saaredes 80; efter at R. koldblodig havde udholdt Ilden fra et
Linjeskib, 3 Fregatter o. fl. a., og hans Skib var blevet næsten
synkefærdigt, kappede han Tovene, tog undervejs Prammen «Akershus» 
paa Slæbetov og styrede ind paa grundt Vand, hvor ganske
vist begge grundstødte, men hvorved han frelste saa vel
Skibene som deres Besætninger. 1802-3 var R. Chef for Fregatten
«Frederikssten» paa Togt til Vestindien, 1807 for Blokskibet
«Elefanten», der henhørte under Sødefensionen, 1808 næstkommanderende 
paa Linjeskibet «Prins Christian Frederik» under dettes
navnkundige Kamp ved Sjællands Odde 23. Marts; efter denne kom
han saaret i engelsk Krigsfangenskab, under hvilket han kun med
Nød og næppe undgik at miste den venstre Arm. Efter
Tilbagekomsten s. A. ansattes han først som Vicegouvernør og senere som
Gouvernør over Bornholm og forblev her indtil 1814, d. e. under hele
Krigsperioden. I denne væsentligst civile Virksomhed har R. sat
sin Administrationsevne et smukt Minde ved de mange Forbedringer, 
han indførte paa Øen, blandt hvilke særlig bør nævnes, at
han regulerede Skatteforholdene samt ophjalp Fajancefabrikationen;
ved disse og mange andre Foranstaltninger erhvervede han sig
Beboernes Tillid og Hengivenhed i ualmindelig høj Grad. Efter
Fredslutningen udnævntes R. 1815 til Ekvipagemester, men afrejste
allerede det følgende Aar til Norge som Medlem af den Kommission, 
der skulde aflevere det til Norge bestemte Marinemateriel.
Som Ekvipagemester vedblev han at fungere indtil 1820, da han
tillige med Assessor J. C. Buntzen sendtes til de vestindiske Øer
for der at regulere Administrationsforholdene, som under
Generalmajor Benzon vare komne en Del i Forfald. I 2 Aar blev R.
her ovre og var i den Tid midlertidig Gouvernør. Strax efter
Hjemkomsten ansattes han 1822 som Generaladjudant og Jagtkapitajn 
samt nogle Maaneder senere som 3. Militærdeputeret i 
Admiralitetskollegiet. 1824 blev han Kammerherre og Overekvipagemester 
(&#596;: Chef) paa Holmen, 1833 2. Militærdeputeret i Kollegiet, 
hvori han øvede en stor og gavnlig Indflydelse i alle Forhold, der
angik Marineforvaltningen. Han døde 12. Juli 1834 i Kjøbenhavn.
1821 havde han faaet Kommandørkorset.

R. var en stort anlagt Karakter, selvstændig, koldblodig og
bestemt. Under hans noget kolde og overlegne Væsen skjulte der
sig dog et varmt Hjærte og megen Omtanke, hvilket bl. a. gav
sig et smukt Udslag efter Kampen ved Sjællands Odde, hvor han,
skjønt haardt saaret, strax tænkte paa og lod bringe Hjælp til en
forglemt og saaret Skibsfælle. I Marinen nød han megen Agtelse
for sin Dygtighed og Retsindighed; tillige frygtede man ham paa
Grund af den Strænghed, hvormed han fordrede Tjenesten udført
af underordnede. -- R. blev 12. Jan. 1811 gift med Benedicte
Ulfsparre de Tuxen (f. i Helsingør 2. Juni 1790, d. 21. Maj 1877),
Datter af Admiralitets- og Generalitetskommissær Louis de T. (f.
1748 d. 1828) og Charlotte Elisabeth f. v. Klingfeldt (f. 1755 d. 1819).

Archiv f. Søvæsen XI. 
Nyt Archiv f. Søvæsen I. 
v. Dockums Livserindr. S. 59 ff. 
Hiort-Lorenzen og Elvius, Patriciske Slægter I.

<i>C. With.</i>

</chapter><chapter name="Rothe, Caspar Peter, 1724-84, historisk Forfatter">

<b>Rothe, Caspar Peter,</b> 1724-84, historisk Forfatter, Søn af 
den tyskfødte Regimentskvartermester, Kancelliraad Carl Adolph R.
(d. 1766) og dennes 1. Hustru, Cornelia f. Molderup fra Vestervigkloster, 
var født i Randers 6. Maj 1724, blev Student fra Slagelse
Latinskole 1742 og juridisk Kandidat 1745, hvorefter han levede en
Aarrække i Kjøbenhavn, optagen af sine litterære Beskæftigelser, indtil
han 1758 fik Embede som Byfoged i Skive og Herredsfoged i Salling 
Herred; 1761 blev han tillige Landsdommer i Nørrejylland,
1773 opgav han sine Underdommerembeder. 1760 fik han Titel af
Generalavditør og 1776 af Etatsraad. Han døde 27. Dec. 1784 paa
Herregaarden Urup (Østbirk Sogn), som han tillige med
Møldrup-Kroggaard 1777 havde kjøbt af Grev J. D. Trampe. Gift 28. Febr.
1771 med Edel Cathrine Severine Soelberg (f. 28. Febr. 1754 d. 14.
Maj 1837), Datter af Brygger i Kjøbenhavn Søren S. og Else Marie
f. Stampe (Søster til Gehejmeraad Henrik S.). R.s Enke solgte
1787 de ovennævnte Gaarde til den bekjendte Herregaardsslagter
U. C. Schmidten.

R. var en Mand med udpræget historisk Interesse, og især var 
det Personalhistorien, som i ham fandt en ivrig og flittig, om
ikke altid heldig, Dyrker. Allerede 1745, samme Aar, han tog sin
Embedsexamen, udgav han «Griffenfelds Liv og Levned», der af
Forfatteren betegnes som 1. Stykke af «Forsøg til navnkundige 
danske Mænds Livs og Levneds Beskrivelser». Bekjendt er Grams
haarde Dom om denne Biografi, som han indførte i det Exemplar
af Bogen, som Bogbinderen havde sendt ham, indbundet i et
prægtigt Bind. Det var Frygten for, at nogen skulde mistænke ham
for at have spenderet denne Indbinding paa et tarveligt,
kompilatorisk Arbejde, som henrev Gram til stærke Udtryk om Bogens
Mangler, Forfatterens Upaalidelighed og hans urimelige Domme.
Suhms Dom om Bogen var ikke meget bedre; men til Lykke for
R. kom disse Kritikker først langt senere for Dagens Lys, og Bogen
maa have gaaet godt af, siden han faa Aar efter kunde fortsætte
med 2. Stykke af disse Levnedsbeskrivelser: Tordenskjolds Levned
i 3 Bind (1747-50), et Arbejde, der kun ved det deri ophobede
Materiale, som han for en stor Del samlede i Admiralitetets Arkiv,
har bevaret noget Værd; ellers er det lige saa ukritisk og
smagløst som Skriftet om Griffenfeld. Af større Interesse er den
Samling af Udtog af Ligprædikener og Universitetets latinske
Ligprogrammer i Oversættelse, som R. udgav i maanedlige Leveringer
1753, smukt udstyrede og forsynede med Portrætter, under Titel:
«Brave danske Mænds og Kvinders berømmelige Eftermæle».
Desuden indeholder Skriftet en Del Biografier, samlede af R. efter
andre Aktstykker og Optegnelser. Tanken i sig selv var fortræffelig; 
men Udførelsen tilfredsstiller rigtignok langtfra vor Tids
Fordringer til Kundskaber og Nøjagtighed hos Udgiveren af slige
Kildeskrifter. Enkelte andre, mindre Biografier, saasom Christoffer
Valkendorffs Liv (1754), Norcross' Levned (1756), Oversættelser af
historiske Smaaskrifter m. m. udgav han Tid efter anden. Samtidig
besørgede han nogle Reskriptsamlinger, der endnu kunne bruges
af Historikerne, og det var hans Hensigt at udgive forskjellige
ældre danske og norske Love, hvorpaa han 1749 erhvervede Privilegium; 
det blev dog ved Udgivelsen af Christian V's danske og
norske Lov, der imidlertid senere fik det Skudsmaal af det juridiske 
Fakultet, at de vare «fulde af betydelige Fejl, der ikke alene
gjøre Lovens Mening paa nogle Steder mørk og uforstaaelig, men
endog paa andre Steder medføre det modsatte af det, som
Lovgiveren har villet». Det bør dog bemærkes, at R. ikke er skyldig
i alt det, der gaar under hans Navn; paa den ganske særlig slette
Lovudgave af 1753 anførte Bogtrykkeren uden videre R. som
Udgiver, uagtet han ikke havde besørget den. Er der saaledes
gjennemgaaende ikke stor Værdi ved hans videnskabelige Arbejder,
kan man dog ikke nægte, at de, for saa vidt de historiske angaar 
en Tid gjorde nogen Nytte ved at tilfredsstille Folks Sans for
historisk Læsning. Hvad det var for «Klafferes nidske og hvasse
Tænder», han søgte Værn imod ved at insinuere sig hos formaaende 
Stormænd, vides ikke; men at han ikke lod det mangle paa
Opvartning hos Saadanne og formodentlig ogsaa fik den betalt,
derpaa tyder et og andet. Dog lykkedes det ham ikke trods al
anvendt Umage at blive Professor juris et historiarum i Sorø (1755), 
lige saa lidt som Universitetet ønskede at promovere ham til Dr. juris.

I sine senere Aar gjorde R. sig under den Struenseeske
Trykkefrihedsperiode bemærket ved sit Skrift «Lovtale over
Skobørsten» (1771), en hvas Satire mod Lakajismen, der vakte megen
Opsigt og affødte mange Skrifter i samme Retning; Resultatet blev
den Kabinetsordre, der forbød at befordre nogen Domestik til
kongeligt Embede. En anden Sag, der laa R. højlig paa Hjærte, var
Modersmaalets Hævdelse og dets Renselse fra fremmede Ord, og
i sit Skrift «Hr. B*** Forslag om det danske Sprogs Indførsel udi
Frankerige» (1755) revsede og latterliggjorde han djærvt og ikke
uden Vid, skjønt hans eget Sprog ikke er særlig godt, Datidens
urimelige Indblanden af Fransk i det danske Sprog. Dette Skrift
blev imødegaaet af C. M. Priebst, hvilket afnødte R. et Modskrift,
som dog ikke blev trykt. Denne R.s Kjærlighed til Modersmaalet
var det vistnok, som skaffede ham en Ven i N. K. Bredal,
Forfatteren af det første danske Syngespil, «Gram og Signe», som 1756
af Studenter opførtes i Vennernes fælles Bolig (s. III, 33).

Hundrup, Dimitt. fra Slagelse S. 49.
Hist. Tidsskr. 5. R. IV, 137 ff.
(Norsk) Hist. Tidsskr. 2. R. IV, 306 ff.
Nyerup, Lit. Lex.

<i>G. L. Wad.</i>

</chapter><chapter name="Rothe, Christian, 1770-1852, Rentekammerkommitteret">

<b>Rothe, Christian,</b> 1770-1852, Rentekammerkommitteret, Søn
af nedenanførte Tyge Jesper R., er født paa Tybjærggaard 27. Juni
1770. 12 Aar gammel blev han anbragt paa det bekjendte
Rybergske Handelskontor, hvorfra han 1787 ansattes som Volontær i
Økonomi- og Kommercekollegiets ostindiske Sekretariat, men blev,
efter at han 1788 havde taget dansk-juridisk Examen, 1790 udnævnt
til Kopist i Rentekammerets sjællandske Landvæsenskontor, hvori
han næste Aar avancerede til Fuldmægtig. 1795 blev R. beskikket
til Sekretær i den store Hoverikommission, hvilken han fulgte paa
alle dens Rejser, der fortsattes til 1798, medens han samtidig 1797
var bleven Chef for det sjællandske Landvæsenskontor og næste
Aar tillige for det fynske; 1802 blev han beordret til i Forening
med 2 andre at regulere Oppebørselen af den s. A. paabudte Skat 
paa «Besiddelse, Nytte og Brug», hvoraf fulgte, at det tillige lidt
efter lidt blev ham overdraget at beregne og ordne alle de
Forandringer i denne Skat, som paafulgte i en Række af Aar, indtil 
det 1818 ogsaa blev hans Lod at sammendrage og ordne disse Skatter,
saaledes som de siden den Tid have bestaaet. 1803 kaldte Grev
Reventlow ham til at indlede og ordne det store nye Matrikkelarbejde, 
hvorfor han stilledes i Spidsen for et helt nyt Kontor
foruden Landvæsens- og Skattereguleringskontoret, som han allerede
havde, og dette omfattende Arbejde vedblev han at forestaa til
dets Fuldendelse 1844. 1809 afgik R. efter eget Ønske fra
Landvæsenskontoret og fik Bestalling som 1. Sekretær i Matrikkelkontoret, 
og 1811 blev han beordret til at indtræde som Medlem og
Sekretær i den 1786 nedsatte store Landbokommission ligesom 1814
som 1. Medlem i Indkomstskatkommissionen i Kjøbenhavn; s. A.
udnævntes han til Kommitteret i Rentekammeret.

Allerede fra 1807 af havde R. kjøbt og solgt flere større
Godser (Marienberg, Sæbygaard m. fl.) i Forening med andre, som
gjorde Pengeudlæggene, medens han besørgede Arbejdet; derved
erhvervede han sig nogen Formue, hvorfor han 1811 kjøbte
Lerchenfeldt ved Kalundborg (overdraget 1846 til Sønnen) og 1821
Buderupholm (solgt 1826), ligesom han alt fra 1799 ejede Vennersly
paa Frederiksberg; fra 1800-5 bestyrede han for Staten
Petersgaards Gods. R., der 1805 var bleven Kammerraad, 1812
Justitsraad, 1817 Etatsraad og 1840 Konferensraad, i hvilket sidste Aar
han tillige blev 1. Medlem i den s. A. nedsatte Komité for en ny
Matrikkels Indførelse, fik 1841 Afsked som Kommitteret i
Rentekammeret og 1849 fra Bestyrelsen af Matrikkelen. Han døde i
Kjøbenhavn 31. Avg. 1852. 7. Nov. 1794 var han bleven gift med
Charlotte Christine Müller (f. 7. Febr. 1773 d. 5. Febr. 1814), Datter
af Forvalter ved Sorø Akademi Caspar Peter M.; 2. Gang ægtede
han 27. Febr. 1815 Johanne Cathrine Marie Selmer (f. 21. Juni 1789
d. 5. Sept. 1870), Datter af Kommandør Peter Hersleb S. R. har
skrevet flere mindre Afhandlinger, særlig vedrørende Jordskyldsætningen, 
Udstykningen og Fæstevæsenet.

Erslew, Forf. Lex.
A. Rothe, Conferentsraad C. R.s Levnet (1854).

<i>C. E. A. Schøller.</i>

</chapter><chapter name="Rothe, Hans Peter,</b> 1813-1905, Søofficer">

<b>Rothe, Hans Peter,</b> 1813-1905, Søofficer, Søn af ndfr. nævnte 
Præst Waldemar Henrik R., er født i Helsinge 29. Marts 1813.
Han blev 1829 Sekondlieutenant i Marinen, 1839 Premierlieutenant, 
1848 Kapitajnlieutenant, 1855 Kapitajn og 1856 Orlogskapitajn
(Kommandør). Han har været udkommanderet bl. a. 1831-32 med
Briggen «St. Jan» til Vestindien, 1833 med Letfregatten «Galathea»
til Middelhavet; 1839-40 forestod han Søopmaalingen, 1843-44
var han med Briggen «Ørnen» i Sydamerika, 1845-47 deltog han
i Steen Billes bekjendte Jordomsejling med «Galathea». 1848
udnævntes han til Vicedirektør og 1853 til Direktør for Søkortarkivet,
sidstnævnte Aar var han tillige Medlem af den meteorologiske
Konference i Brüssel. I Krigsaarene 1848-49 gjorde R. Tjeneste som
næstkommanderende i Fregatten «Bellona»; senere var han i nogle
Aar Vagtskibschef, 1858 Chef for Kadetkorvetten «Valkyrjen», og
i 1864 førte han Panserbatteriet «Rolf Krake», der først havde
Station ved Sønderborg og senere -- efter Vaabenhvilen -- i
Augustenborg Fjord. Efter at han virksomt havde deltaget i Kampen
mod Preusserne ved deres Angreb paa Dybbølstillingen 28. Marts
og 18. April, fulgte senere -- 29. Juni tidlig om Morgenen -- den
ulykkelige Erobring af Als, hvor «Rolf Krake», der havde Station
o. 1/2 Times Sejlads fra Mundingen af Als Sund, og hvis Ordre kun
lød paa at optræde i Mundingen af dette, vel deltog i Beskydningen 
af de fjendtlige Baadkolonner, men dog ikke stærkt nok til
at forhindre Fjendens Overgang i det snævre Sund, i hvilket
Skibet ikke kunde navigere uden største Fare for at løbe fast. Efter
Alses Erobring blev R. i og uden for Pressen Gjenstand for en
yderst skaanselløs Kritik, der end ikke forstummede, da R.s
Forhold -- efter hans egen Begjæring -- blev undersøgt ved en
Krigsret, hvor han fuldstændig frifandtes for al Skyld. Det maa vel
derfor nærmest anses som et Sonoffer til den offentlige Mening, at
han ved Reduktionen i Nov. 1864 afskedigedes; dog vedblev han
som Direktør at bestyre Søkortarkivet indtil 1888. R., der 1883
blev Kommandør af Danebrog af 1. Grad, var 1860-62 Medlem
af Kommissionen til Undersøgelse af Orlogsværftets Drift og
ligeledes af en Kommission til Ordning af Landets Fyrvæsen. -- 
1850 ægtede han Thora Rothe (f. 3. Maj 1823 d. 19. Avg. 1880),
Datter af Krigsassessor Frode Fredegod R. (f. 1783 d. 1824) og
Kirstine f. Dahl (f. 1786 d. 1842). -- Død 18. Jan. 1905.

Hiort-Lorenzen og Elvius, Patriciske Slægter I. 
Duntzfeldt, Beretn. om Rolf Krakes Virksomhed i Krigen 1864. 
S. Nellemann, Nogle Bemærkn. til Forsvar for Rolf Krakes Chef (1867).                                                               

<i>C. With.</i>

</chapter><chapter name="Rothe, Ludvig August, 1795-1879, Sprogmand">

<b>Rothe, Ludvig August,</b> 1795-1879, Sprogmand. Født i 
Kjøbenhavn 7. Dec. 1795 som Søn af ovfr. anførte Konferensraad 
Christian R. i dennes 1. Ægteskab bestemtes A. R. for Officersstanden
og udnævntes 1812 til Sekondlieutenant i Artilleriet; han naaede
at blive karakt. Premierlieutenant i denne Vaabenart (1819), tillige
var han 1815 bleven Landmaaler. Men imidlertid kom han ind
paa en anden Løbebane. Et 3aarigt Ophold i Frankrig gav Anledning 
til, at Lektoratet i fransk Sprog og Litteratur ved Sorø Akademi
overdroges ham 1822, og som Lektor virkede han der lige til
Akademiets Ophævelse, da han 1849 afgik med Titel af Professor. R.
vedblev siden at bo i Sorø, i den ene af de gamle akademiske
Lærerboliger ved Søens Bred; den gammeldags sirlige og urbane
Mand var i mange Aar en velkjendt Skikkelse i den lille By, hvis
kommunale Interesser han gavnede ved uegennyttig Virksomhed, og
hvor han døde 21. Dec. 1879. Han var en af de første, der i
Danmark gave sig af med Studiet af oldfransk Litteratur, til hvilket
han opmuntredes ved videnskabelige Rejser 1822-23 og 1841.
Frugter af dette Studium bleve navnlig «Les romans du renard» (udg.
i Paris 1845), en Sammenstilling af de middelalderlige franske
«Rævebøger», der svare til «Reineke Vos», og «Om Holger Danske»
(Akademiprogram 1847). Men disse Arbejder ere for længst overfløjede
af den umaadelig fremskredne romanistiske Videnskab; især gjælder
det om hans Forsvar for Barrois' Hypothese: at Holger Danske
egentlig bør opfattes som «Ogier l'Ardennois». Nogle pædagogiske,
politiske o. desl. Smaaskrifter udgjøre væsentlig R.s øvrige
Forfatterskab. Det skal dog ogsaa mindes, at han benyttede sine
Bekjendtskaber i Frankrig til at skaffe sig Plads i franske Blade for
omhyggelige oplysende Redegjørelser, fremgaaede af varm
Fædrelandskjærlighed, angaaende det slesvigske Spørgsmaal. R. blev gift 
18. Juli (ikke Juni) 1820 med Hedevig Sophia Nerenst (f. 5. Maj 1798
d. 2. Maj 1886), Datter af Toldinspektør Christian N. og Mariane
f. Maarslet.

Erslew, Forf. Lex.
Sorø Avis 22. Dec. 1879.

<i>E. Gigas.</i>

</chapter><chapter name="Rothe, Peter Conrad, 1811-1902, Præst">

<b>Rothe, Peter Conrad,</b> 1811-1902, Præst. R. blev født i 
Helsinge 17. Juni 1811 og er Søn af ndfr. nævnte Sognepræst Wald.
Henr. R. Da han var 7 Aar, forflyttedes Faderen til Kjøbenhavn,
hvor R. siden bestandig har haft hjemme. R. blev Student fra
Metropolitanskolen 1828. Theologisk Kandidat blev han 1833 og
beskæftigede sig derefter en Del Aar med Undervisning, men
fortsatte tillige sine Studier, saa at han ved Kroningsfesten 1840 kunde
erhverve sig den theologiske Licentiatgrad ved en Afhandling «De 
vita et gestis Anselmi». Hvad hans aandelige Stade angaar, da
stod han først i Gjæld til sin Fader, der var godt hjemme i
Tidens spekulative Theologi; af Universitetets Lærere havde H. N.
Clausen paavirket ham ved sit klare Foredrag, men i Biskop
Mynsters Forkyndelse fandt han dog først, hvad han af et fuldt Sind
kunde samstemme med; Grundtvig derimod frastødte ham ved sin
heftige og voldsomme Polemik. I Aarene 1840-42 blev han ved
sin Faders Hjælp sat i Stand til at foretage en videnskabelig Rejse
til Udlandet. Over Tyskland og Schweits drog han til Italien, hvor
han tilbragte 3 l/2 Maaned i Rom; senere besøgte han Paris, men
dvælede navnlig i Berlin, hvor han studerede baade Theologi og
Filosofi; for Schellings Skyld forlængede han sit Ophold, under
hvilket han blandt andre omgikkes meget med Søren Kierkegaard.
Efter sin Hjemkomst beskikkedes han 1843 til 2. resid. Kapellan
ved vor Frue Kirke i Kjøbenhavn, ved hvilken Kirke han forblev
under hele sit Livs lange Tjeneste; 1857 blev han 1. resid.
Kapellan og 1865 Sognepræst til Kirken og Stiftsprovst; i 1892 
tog han sin Afsked.

Som den, der i henved et halvt Aarhundrede har været ansat 
ved Kjøbenhavns første Kirke, har R. for de mange Mennesker, 
der sluttede sig til ham, været en trofast Præst og Sjælesørger,
der i ualmindelig Grad forstod at interessere sig for de enkelte, at
bevare dem i sin Erindring og at tage sig af dem, naar Lejligheden 
var der. Men ved Siden heraf har han i denne sin Stilling
og særlig som den, der gjennem en lang Aarrække var Sjællands
Stiftsprovst, udøvet en betydelig og i mange Retninger forgrenet
Indflydelse paa Udviklingen af vort Lands og særlig da vor
Hovedstads kirkelige Forhold. Med solide og omfattende Kundskaber
har han forbundet en stor Arbejdsevne og en nidkjær Virkelyst;
til enhver Tid har han været opfyldt af sin Stillings Krav og rig
paa Ønsker om at forbedre de Forhold, hvorunder der arbejdes,
og han har antaget sig, hvad der var ham betroet, med stor
praktisk Dygtighed og med uegennyttig Kjærlighed til de mange
forskjellige Opgaver, der lagdes paa ham. Ikke lidet af, hvad der
nu opfattes som noget, der af sig selv hører med til det kirkelige
Livs Tilbehør i Hovedstaden, har R. taget Initiativet til. Han var
den første i Kjøbenhavn efter Biskop Balles Dage, der atter
begyndte med at holde Bibellæsninger (i Opfostringshusets Kirke);
han gav Stødet til Afholdelse af Gudstjeneste Søndag Aften i
Steden for Froprædikenen, der ikke ret passer for Nutidens Levevis, 
og til Ugedagsgudstjenesten Onsdag Aften, ligesom ogsaa Indførelsen 
af de saakaldte liturgiske Gudstjenester skyldes ham. Meget
af, hvad han saaledes har faaet frem, har han gjennemført ved
Kjøbenhavns gejstlige Konvent, af hvis Virksomhed R. har haft
saare stor Fortjeneste. Han har altid været «en ivrig Konventsmand», 
hvad enten dette var som almindeligt Medlem, som Sekretær
eller som Formand. Ogsaa i Roskilde Præstekonvent har han været
baade Viceformand og senere Formand; af det Udvalg, der
udarbejdede 1. Tillæg til Konventets Salmebog (1872), var han Medlem.
Af de mange særlige Hverv, der i Aarenes Løb betroedes ham,
skulle her nogle af de vigtigste nævnes: i 1867 blev han Medlem
af Pastoralseminariet, hvor han i en lang Aarrække ledede de
kateketiske Øvelser, hvad mange af vore Præster mindes med
Tak. Det foregaaende Aar havde Ministeriet overdraget R. i
Forbindelse med Kalkar (og Chr. Hermansen) at foretage et
Gjennemsyn af den avtoriserede Oversættelse af det gamle Testamente; 
allerede 1871 kunde den saaledes gjennemsete Oversættelse
avtoriseres; den var paa sin Vis et saare fortjenstfuldt Arbejde.
Fra 1872 var han Formand i den Komité, der ledede Opførelsen
af St. Pouls Kirke, ligesom han senere deltog i Arbejdet for
Tilvejebringelsen af Helligkors Kirke paa Nørrebro. I talrige andre
Virksomheder, der søge at løse kirkelige og sociale Opgaver, har
han været en flittig og trofast Deltager: baade for det danske
Bibelselskab, det danske Missionsselskab og ikke mindst for
Sømandsmissionen har han arbejdet; af Bestyrelserne for Asylerne, for 
det Wærnske Institut, for Opdragelsesanstalten paa Flakkebjærg har han
været Medlem. Efter sin Stilling var han Medlem af Kjøbenhavns
Skoledirektion og antog sig ogsaa denne Side af sin Virksomhed
med stor Interesse; fra 1882-92 var han tillige Overdirektør for
de Massmannske Søndagsskoler.

Ved Siden af alt dette har han bestandig faaet god Tid til
at følge med i den kirkelige Litteratur, og han er paa visse
Omraader særdeles godt hjemme i den. Hvad hans egen litterære
Produktion angaar, da har han udgivet en Del enkelte Prædikener
og Taler, desuden en større Samling, «Fadervor, 10 Prædikener»
(1869). Han har fremdeles leveret talrige Bidrag til forskjellige
Blade og Tidsskrifter, særlig til «Ugeskrift for den evang. Kirke i
Danmark», af hvilket Blad han var Medstifter (1853) og for de
første 2 Aarganges Vedkommende Medudgiver. Han har udgivet
«Davids Salmer efter Christian III's Bibeloversættelse» (1850) og 
som et Bidrag til at imødegaa den romerske Propaganda «Den
augsburgske Trosbekjendelse med Indledning og Anmærkninger»
(1860). For den af ham i Forbindelse med Paulli, Kalkar og Vahl
1857 stiftede «Forening til gudelige Skrifters Udbredelse» skrev
han «Kirkeaaret og dets Fester» (1860) og «Den augsburgske
Trosbekjendelses Historie» (1860).

De her fremdragne Træk give Billedet af en utrættelig og
travl Virksomhed, og enhver, som har set R. færdes med sin raske
Gang, vil have forstaaet, at denne Mand forstod at bruge sin Tid.
Men der var noget uopslideligt ved ham, og trods sit store Arbejde
svigtedes han aldrig, hverken af sit Sinds naturlige Livlighed eller
af sin store personlige Elskværdighed, som ikke mindst har lagt
sig for Dagen over for de mange unge Præster, der i Aarenes Løb
kom til at gjøre Tjeneste i Hovedstaden. Det var et paa forskjellig 
Maade føleligt Savn, han efterlod, da han paa Grund af Alder
og en tiltagende Tunghørighed søgte og fik sin Afsked, ved hvilken
Lejlighed han modtog Biskopsrang; 1879 havde Universitetet hædret
ham med den theologiske Doktorgrad.

30. Maj 1845 ægtede han Vilhelmine Susanne Kolderup-Rosenvinge, 
Datter af Konferensraad J. L. A. K.-R. (IX, 349). Han 
mistede sin Hustru 14. Febr. 1888 og døde selv 13. Dec. 1902.

Elvius, Danmarks Præstehist. 1869-84 S. 270. 
Illustr. Tid. 19. Juni 1881.
Erslew, Forf. Lex. 
Levnedsbeskrivelser af de ved Kbhvns Universitets Firehundredaarsfest promov. Doktorer S. 118 ff.

<i>V. Schousboe.</i>

</chapter><chapter name="Rothe, Rudolph, 1802-77, Gartner">

<b>Rothe, Rudolph,</b> 1802-77, Gartner, er født i Kjøbenhavn
18. Okt. 1802. Hans Forældre vare ovennævnte Konferensraad
Chr. R. og dennes 1. Hustru. Sin Skoleundervisning modtog han
i Borgerdydskolen i Kjøbenhavn, og da han var 16 Aar gammel,
kom han i Gartnerlære. Det var et Særsyn i hine Tider at se en
Søn af en saa anset Familie som den Rotheske vælge Gartneriet
til Levevej, hvorfor det sikkert har været en levende Interesse og
medfødt Kald, der førte R. ind herpaa. Efter et 3aarigt Ophold
i Frederiksberg Have under Slotsgartner Petersen og i Rosenborg
Have under den dygtige Slotsgartner Lindegaard tog han i 1821
Gartnerexamen. R. blev derefter Medhjælper i den botaniske Have,
og efter 2 Aars Forløb underkastede han sig den daværende
botaniske Gartnerexamen. Fra 1824-27 foretog han en Rejse gjennem
Tyskland, Østerrig, Ungarn, Schweits, Norditalien, Frankrig og
Holland, men da den Statsunderstøttelse, han havde modtaget, var lille,
maatte han gjøre det meste af Rejsen til Fods og tage Arbejde i 
de Byer, hvor han for sit Studiums Skyld vilde opholde sig i
længere Tid. At denne Rejsemaade for en saa lærelysten og begavet
ung Mand var særlig skikket til, at han grundig kunde sætte sig
ind i mangt og meget, bærer den af R. efter hans Hjemkomst
udgivne «Udtog af en Dagbog over Gartneri» (1828) synligt
Vidnesbyrd om.

Allerede inden R. tiltraadte sin Rejse, var Landskabsgartneriet
den Side af Havebruget, som han omfattede med særlig
Forkjærlighed, og dels gjennem de mange Indtryk fra Haveanlæg i den
fremmede Natur, dels gjennem Paavirkning fra Datidens Mestre paa
Landskabsgartneriets Omraade -- som Landskabsgartnerne Lenné og
v. Skell i Tyskland, v. Riedel i Østerrig o. fl., hvem Rejsen bragte
ham i personlig Berøring med -- næredes og udvikledes hans Sans
for denne Retning. Efter sin Hjemkomst blev R. ansat som
Privatsekretær hos Grev A. W. Moltke paa Bregentved, og hans første
større Arbejde paa Landskabsgartneriets Omraade foreligger fra
denne Tid i Form af «Planer til Forskjønnelsesanlæg paa Bregentved», 
som delvis gjennemførtes under hans Ledelse. Da Stillingen
som Privatsekretær imidlertid nødvendigvis maatte medføre mange
Arbejder af ikke-gartnerisk Natur, tilfredsstillede denne Virksomhed
ham ikke helt, og da Pladsen som Slotsgartner ved Fredensborg i
1833 blev ledig, søgte han denne, skjønt de økonomiske Kaar som
Slotsgartner vare meget ringere, end hvad Grev Moltke bød ham.
Slotsparken i Fredensborg var, den Gang R. overtog Pladsen, en
Blanding af forsømt fransk Havestil og Skovvildnis. At rekonstruere 
Anlægget i fransk Stil vilde være meget bekosteligt, og R.
valgte derfor at omforme den i landskabsgartnerisk Stil, en
Opgave, som han løste med ikke ringe Genialitet, hvad den
nuværende stemningsrige og smukke Park staar som et varigt Minde
om. Foruden til Fredensborg Have udkastede han ved denne Tid
tillige Planer til Omlægning af forskjellige private Haver og
Marienlyst Have samt foretog betydelige Udhugninger i Jægersborg
Dyrehave, hvorved han gav nye Beviser paa sit Blik for smukke og
virkningsfuld e Udsigter. I Erkjendelse af hans Talent paa det
landskabsgartneriske Omraade blev der i 1841 tilstaaet ham
Statsunderstøttelse til at foretage en Rejse i England og Skotland, 
for at han kunde gjøre sig bekjendt med de derværende Parker.

Som Følge af Forfatningsforandringen i 1849 ophørte Fredensborg 
at være Kongens, men gik over til at være Statsejendom, og
samtidig inddroges Slotsgartnerembedet. R. fik da Ansættelse som 
Landskabsgartner eller, som det senere kaldtes, Inspektør ved de
offentlige Lysthaver og fik saaledes Tilsynet med Frederiksberg
Have og Søndermarken, Rosenborg Lysthave, Fredensborg, og
senere Frederiksborg, Charlottenlund, Sorgenfri og Bernstorff
Slotshaver. Foruden gjennem denne Virksomhed arbejdede han ogsaa
paa anden Maade med Dygtighed og levende Interesse for at
vække Sansen for Landskabsgartneriet her hjemme. Han ydede
sin Medvirkning ved flere private Havers Anlæg; i Vinteren 
1850-51 holdt han en Række offentlige Foredrag i Botanisk Haves
Læsesal over Landskabsgartneri, ligesom han i Haveselskabets Sal
holdt adskillige Foredrag for Medlemmerne over samme Æmne, og
i 1853 skrev han en Bog, «Landskabsgartneriske Betragtninger over
Danmark», det eneste Værk i den danske Havebrugslitteratur om
Landskabsgartneri.

Foruden paa Landskabsgartneriets Omraade har R. tillige i
andre Retninger gjort sig fortjent af Gartneriet her hjemme, i hvilken 
Henseende særlig fortjener at fremdrages hans Virksomhed for
Uddannelsen af unge Gartnere. Som Slotsgartner paa Fredensborg
og senere, da han var flyttet til Kjøbenhavn som Landskabsgartner,
meddelte han theoretisk Undervisning for Gartnerelever, og mange
mindes endnu med Taknemmelighed den Alvor og Grundighed,
hvormed han varetog sit Arbejde som Lærer. I 1835 blev R.
Medlem af den daværende Examenskommission for Gartnere, hvis
Formand han senere blev. Han havde i disse Aar megen Indflydelse
paa de Forandringer, som indførtes med Hensyn til Examensfordringerne, 
ved hvilke man søgte særlig at sikre sig, at enhver
examineret Gartner var i Besiddelse ikke alene af den fornødne
Haandfærdighed, men ogsaa af de mest elementære theoretiske
Kundskaber i Gartneriets forskjellige Grene. R. var Medstifter 
af det i 1835 dannede første Haveselskab, det nuværende kongl.
danske Haveselskab, og han var i en Aarrække Medredaktør af dets
Tidsskrift, hvori han har skrevet forskjellige større og mindre
Afhandlinger.

R. blev 1852 Forstraad, 1869 Etatsraad. Fra 1868 indtil sin
Død, 30. Jan. 1877, var han Formand for Gartnernes Hjælpeforening.
20. Dec. 1830 ægtede han Anne Maria Friedenreich (f. 16. Dec.
1805 d. 2. Nov. 1841), Datter af Oberstlieutenant i Kjøbenhavns
borgerlige Infanteri, Vinhandler Peter Johannes F. og Anne
Cathrine f. Ordtholm. 13. April 1846 ægtede R. Johanne Mathea 
Mangor (f. 8. Juli 1804 d. 30. April 1894), Datter af Grosserer i
Kjøbenhavn Valentin Nicolai M. og Anna Marie f. Bang (XI, 90).

Erslew, Forf. Lex.
Tidsskr. f. Havevæsen XII.
Elvius og Hiort-Lorenzen, Patriciske Slægter I.                                                                        

<i>L. Helweg.</i>

</chapter><chapter name="Rothe, Tyge, 1834-87, Gartner">

<b>Rothe, Tyge,</b> 1834-87, Gartner, var født 13. Sept. 1834, Søn 
af foran nævnte Etatsraad Rudolph R. Faa Grund  af en Nervelidelse 
maatte han forlade den studerende Bane, hvorfor han forlod 
Latinskolen og kom i Lære hos Handelsgartner Ludvig Hansen
i Kjøbenhavn. Læretiden afsluttedes med et Ophold i Rosenborg
Driverihave, hvor han i 1853 bestod Gartnerexamen. Efter i 4 Aar
at have været Medhjælper i Botanisk Have tiltraadte han, til Dels
med offentlig Understøttelse, en fleraarig Udenlandsrejse. Han
arbejdede et Aar som Medhjælper i den botaniske Have i Berlin og
rejste derefter gjennem Sachsen og Bajern og efter et længere Ophold
i Wien over Schweits og Norditalien til Paris, hvor han blev ansat
i den botaniske Have ved Luxembourgslottet. I 1859 rejste han
over Belgien med Ophold i Brüssel og Gent over Hannover tilbage
til Danmark. S. A. blev han ansat som Assistent ved den kongl.
Veterinær- og Landbohøjskoles Haver og botaniske Undervisning,
og foruden at han var en søgt Manuduktør for Højskolens Elever,
holdt han i disse Aar Forelæsning over Havebrug for Eleverne ved
Rosenborg Gartnerlæreanstalt. 1867 fik han Udnævnelse som
Slotsgartner paa Rosenborg, i hvilken Stilling han forblev indtil 
sin Død, 19. Okt. 1887.

R. foretog flere gjennemgribende Forbedringer ved Omdannelse 
og Nybygning i Driverihaven og Fornyelse af Frugttræbestanden 
i Frugthaven. Hans sjældne Evner som Administrator havde
en gavnlig Indvirkning paa den Aand, der herskede paa Læreanstalten, 
og hans klare og grundige Forelæsninger fulgtes med stor
Interesse af de mange Elever, der i de 20 Aar søgte deres
Uddannelse i Haven. Foruden at han har skrevet en Mængde større og
mindre Afhandlinger om gartneriske Æmner i forskjellige
Tidsskrifter, udgav han i 1885-86 1.-2. Dels 1. Halvbd. af
«Grundlag for Vejledning i Plantedrivning» (2. Dels 2. Halvbd., som
udkom efter hans Død 1890, er udarbejdet af hans Eftermand som
Slotsgartner, C. F. Paludan). Sammen med Brygger J. C. Jacobsen
udgav han 1879 en «Beskrivelse af Væxthusene i Universitetets
botaniske Have». I forskjellige Foreninger og Selskaber holdt R.
ofte Foredrag om Æmner fra Planteriget og Havebruget. En 
Mængde Tillidshverv blev R. betroet; i 1871 var han saaledes
tilforordnet Komiteen for Anlægget af den botaniske Have i
Kjøbenhavn, 1875 fungerede han som dansk Regeringskommissær ved
den internationale Havebrugsudstilling i Køln, og 1880 valgtes han
til Borgerrepræsentant i Kjøbenhavn. Desudefi var R. en Del Aar
Medlem af det kongl. danske Haveselskabs Bestyrelse og
Formand for Gartnernes Hjælpeforening. -- 27. Marts 1866 ægtede R.
Thalia Rothe (f. 14. Dec. 1842 i Sorø), Datter af nedennævnte
Sognepræst Wilhelm R. og dennes 2. Hustru.

Gartner-Tid. 1887, Nr. 23.
Elvius og Hiort-Lorenzen, Patriciske Slægter I.

<i>L. Helweg.</i>

</chapter><chapter name="Rothe, Tyge Jesper, 1731-95, Forfatter">

<b>Rothe, Tyge Jesper,</b> 1731-95, Forfatter, yngre Halvbroder
til ovfr. anførte Etatsraad Casp. Pet. R., men ældste Søn af
Faderens 2. Ægteskab, med Kirstine Margrethe f. Tygesen (d. 1746),
blev født i Randers 16. Jan. 1731. Allerede i sit 14. Aar (1744)
blev han Student fra Slagelse Skole og tog 3 Aar efter theologisk
Attestats. Hans Yndlingsfag var dog ikke Theologi, men Historie
og Filologi. Han blev Huslærer, først for en Thura, derefter for
en Juel; denne sidste fulgte han som Hovmester til Sorø. Han
attraaede inderlig at faa Lejlighed til at rejse i Udlandet. I den
Hensigt skrev han nogle franske Breve om forskjellige Materier og
overrakte den ældre Bernstorff dem med Bøn om at hjælpe ham
til det ønskede Maal, for at han derefter kunde søge et Embede
i Staten. Hans Henvendelse var ikke forgjæves; der bevilgedes
ham et Rejsestipendium paa 3 Aar, i det han forpligtedes til at
følge en foreskrevet Rejseplan. I Maj 1756 rejste han først til
Gøttingen, hvor han studerede Kirkehistorie, Fysik og Filosofi. 
Derefter opholdt han sig 1/2 Aar i Genf, senere i Frankrig. I
Juni 1759 blev han udnævnt til overordentlig Professor ved
Kjøbenhavns Universitet og Lærer for den 6aarige Arveprins Frederik.
Men R.s hele Naturel -- «han manglede Taalmodighed, Blidhed
i Ytringer og Omgang og var for Stræng Moralist», siger hans
ældste Biograf -- passede ikke til dette Kald, og han fratraadte
Stillingen 1761, i det han blev Kommitteret i Generaltoldkammeret
og fik Justitsraads Rang. S. A. ægtede han Karen Bjørn (f. 1742),
eneste Barn af den afdøde rige Handelsmand, Agent Andreas B.
(II, 357) paa Christianshavn. Med hende fik han betydelig
Formue, der satte ham i Stand til at kjøbe Godset Tybjærggaard
(Præstø Amt), en af Lancets ældste Herregaarde. Han tog nu 
Afsked fra sit Embede og blev Landmand med Liv og Sjæl, og
mange Spirer til hans senere rige Forfattervirksomhed nedlagdes i
disse Aar. 1765 lod han sig beskikke til Vicelandsdommer i
Sjælland og Møen, og 1769 blev han atter ansat som Kommitteret i
Generaltoldkammeret, dog uden Gage, men med Tilladelse til, saa
længe han ikke oppebar Løn, at være fraværende, saa ofte han vilde.

Da kom Struensees Tid, hvor Afsættelser og forandrede
Besættelser af Statens Embeder hørte til Dagens Orden. Da
Kjøbenhavns gamle Magistrat var opløst og en ny Overpræsident
beskikket, indkaldtes R. i April 1771 til at varetage Embedet som 1.
Borgmester i Hovedstaden. Et samtidigt, almindelig udbredt Rygte
fortalte, at Udnævnelsen skyldtes en Fejltagelse; det var hans ældre
Broder, Landsdommer C. P. Rothe, der var ment. Sønnen kan
kun gjendrive Rygtet ved at sige, at «det mangler alt Bevis og
er, saa vidt han ved, urigtigt». Men i hvert Tilfælde har R. været
meget lidet egnet til at bøje sig ind under dette juridiske Embedes
mangeartede Vanskeligheder, som ikke gjordes ringere ved
Tidsforholdene. Det varede heller ikke mere end 1 1/2 Maaned, før
han atter fratraadte Stillingen og ved Justitsraad Struensees,
Ministerens Broders, Medvirkning blev 3. Deputeret i det nyoprettede
Finanskollegium. R.s Departement havde hele Landbovæsenet under
sig. Men alle hans Planer og Bestræbelser for heldbringende Forandringer 
kunde ikke faa Tid til at komme til Udførelse, thi 7 Maaneder 
efter Kollegiets Oprettelse opløstes det atter ved Struensees Fald.
R. havde ikke taget i Betænkning at lade sig ophøje af det
Struenseeske Regimente og tage Del i Styrelsen under denne Chef. Det
gjorde da med Føje baade den Gang og senere et meget uheldigt
Indtryk, at han strax efter Omvæltningen offentlig brugte de
stærkeste Smædeord om den faldne Storhed («Til Folket og til Suhm,
om hans Tale til Kongen» i «Suhmiana» S. 9 ff. samt Digtet «Om
Dagen den 17. Januar, trykt efter Befaling»). Han vandt
alligevel langtfra den nye Regerings Yndest; i det han i April 1772
udnævntes til Amtmand i Segeberg, var dette efter Tidens Opfattelse
nærmest at betragte som en Art Forvisning. I Segeberg forblev
han kun 9 Maaneder. Imod sit Ønske afskedigedes han i Jan.
1773 med 700 Rdl.s Pension. Dermed afsluttedes hans Embedsbane.
Han drog til sit Gods i Sjælland og ofrede Resten af sit Liv til
litterær Virksomhed. Senere fik han Etatsraads Titel. At han ikke
fik Sæde i den store Landbokommission 1786, krænkede ham dybt.
Men i sit Hjem paa Tybjærggaard og i Kjøbenhavn følte han sig 
lykkelig ved sit Samliv med sin ædle Hustru og sine Børn. Da
han 12. Febr. 1795 mistede sin Hustru, var hans Kraft brudt.
Nedbøjet paa Sjæl og Legeme flyttede han om Sommeren ud paa
Frederiksberg. Her udarbejdede han Skriftet «Karen Bjørns Minde»,
hvori han ophøjede den elskede og aandfulde Hustru og Moder
(jvfr. ogsaa Grundtvigs skjønne Mindedigt fra 1813 «Karen Bjørns
Minde» i «Kvædlinger» og i «Poet. Skr.» III, 141 ff.). Den Dag,
Skriftet averteredes i Avisen, døde han selv, 19. Dec. 1795.

Sin Navnkundighed skylder R. langtfra sin Embedsvirksomhed.
Men naar hans Stemme af Samtiden blev regnet blandt de mest
indflydelsesrige i Fædrelandet, er det dels hans mange Skrifters
Skyld, dels hans betydelige Personlighed. Det er vanskeligt med
faa Ord at karakterisere ham som Forfatter. Med rette er der sagt
om ham, at han var en Blanding af en betydelig Skribent og af
en Karikatur. Hans Stil er trættende, sær og knudret; det er en
stor Taalmodighedsprøve at arbejde sig frem gjennem alt det skruede
og affekterte; men kan man holde ud, er der ikke faa Lysglimt
og ægte Guldkorn at finde. Da Skrifterne udkom, havde han kun
meget faa Læsere; nu om Stunder vil vistnok kun den specielle
Forsker ty til dem. Luxdorph sagde ganske vittig: «R. skriver
virkelig et smukt Sprog; dersom han blev oversat, skulde jeg
tilforladelig læse ham». Det er dog ikke blot R.s Stil, som
frembyder den underlige Dobbelthed; det samme gjælder om hele hans
Standpunkt: paa samme Tid, han lovpriser Enevoldsmagten og det
bestaaendes Herlighed, er han gjennemtrængt af det 18.
Aarhundredes Frihedsideer. Montesquieu og Rousseau ere hans
Læremestre. Det kjendes lige fra hans Ungdomsarbejde «Tanker om
Kjærlighed til Fædrenelandet» (1759), der vakte betydelig
Opmærksomhed og gav Rahbek Anledning til at nævne ham som «vor
Borgerfriheds første Apostel», og til hans seneste Skrifter. Om
tvende Ting gruppere de fleste af hans Skrifter sig: Landbosagen
og Kristendommen. Han giver vægtige Indlæg om Reformers
Nødvendighed for Landboforholdenes Vedkommende; og at se
Historien som en Helhed i Kristendommens Lys er hans Opgave i hans
Livs Hovedværk: «Kristendommens Virkning paa Folkenes
Tilstand i Evropa» (I-V, 1774-83, med særskilte Titler for 3. og
4. Bind: «Om Hierarkiet og Pavemagten», og for 5. Bind:
«Evropas Lensvæsen»). Dette Værk øvede en meget stærk Indflydelse
paa Grundtvig ved hans «Verdenskrønnike» fra 1812. Dette er
atter et slaaende Vidnesbyrd om Dobbeltheden hos R.; thi hvor 
begejstret han end er for «den himmelske» Religion, Kristendommen 
og dens Virkninger, er han dog afgjort Rationalist; det er
den skjønne, ophøjede, dydfulde, sanddru Lære, han hylder. -- 
Med Hensyn til Landbosagen har R. dels givet Skrifter af rent
videnskabelig Natur («Om de saakaldte Bryder i Middelalderen»,
og «Nordens Statsforfatning før og i Lenstiden», 2 Bd., 1781-82),
dels virket direkte ved sin Kritik: «Danske Agerdyrkeres Kaar eller
vort Landvæsenssystem, som det var 1783» (2 Bd., 1784-86). Her
udmaler han den herlige «Odelsfrihed» i Oldtiden i Modsætning
til Samtidens «vanærende Idé om Agerdyrkere». Frederik IV med
sin Forordning om Vornedskabets Ophævelse lovprises; men
Friheden «kunde ikke bæres»; naar der skulde arbejdes paa at
forbedre Bondestandens Kaar, var det ikke nok med at faa
Forbedringer i selve Landbruget, men Forandringer maatte ske i
Lovgivningen og Landvæsenssystemet; hvad der skal virkes for, er
ikke forhøjet Skatteevne for Statskassen, men Bøndernes Lykke. -- 
I sine sidste Aar optoges R. mest af naturvidenskabelige og
religionsfilosofiske Studier; som en Frugt heraf udkom «Naturen,
betragtet efter Bonnets Maade» (I-VI, 1791-94). Han udtalte sig
med Anerkjendelse om Henrik Steffens' første geologiske Arbejder;
og af sit Besøg hos den højt ansete lærde har Steffens givet en
interessant Skildring (Was ich erlebte II, 223 ff.).

Ved sit stive, tilknappede Væsen har R. næppe været
tilgængelig for fortrolig Vennekreds. I sine yngre Aar var han
sammen med Reverdil og Sneedorff ofte J. H. E. Bernstorffs Gjæst
om Aftenen. Senere kunde han i «Drejers Klub» ofte samle en
lyttende Kreds om sig og udvikle sine Tanker om Dagens
Anliggender. Det gjaldt «Borgersind», «Almenvellet». «Tænkeren,
Daneborgeren, Sandsigeren T. R.» -- som Rahbek nævner ham -- blev
anset som en af sin Tids berømteste Talere. Det var R., der ved
sin Tale i Maj 1785 gav «Selskabet for Borgerdyd» dets Navn;
men faa Maaneder efter gik han ud af Selskabet. Den mindst
heldige Side af R.s Forfattervirksomhed er hans poetiske Forsøg.
Da han efter Frederik V's Sygdom 1760 udsendte en Ode, affødte
denne en Strøm af skarpe Satirer. Ved flere andre fremtrædende
Lejligheder søgte han ogsaa at give sin overvældende Følelse
poetisk Form uden Hensyn til Rim eller Metrik. Som Salmedigter («En
Kristens Sange», 1778) er han stærkt paavirket af Klopstock; kun
et Par af Salmerne have holdt deres Plads i Nutidens Salmebøger,
men alle vidne de om hans fromme, ærlige og gudhengivne Sind. -- 
Efter hans Død udgav hans ældste Søn, ovfr. anførte Andr. Bjørn
R., 2 Bind af hans «Adspredte Skrifter» (1799) med Tilegnelse til
K. L. Rahbek, der havde opfordret til Udgivelsen i «Den danske
Tilskuer». I Forerindringen gives Bidrag til den afdødes
Levnedsbeskrivelse og til hans Skrifters Vurdering.

Bærens, Jurid. Lommebog f. 1797, S. 65 ff. 
Geneal. og biogr. Archiv S. 32 ff. 
E. Holm, Kampen om Landboreformerne S. 64 ff. 
Bergsøe, Grev C. D. F. Reventlows Virksomhed II, Bilag 1. 
N. M. Petersen, Den dsk. Lit. Hist. 2. Udg., V, 1, 118 ff. 
Nyerup, Lit. Lex.

<i>A. Jantzen.</i>

</chapter><chapter name="Rothe, Waldemar Henrik, 1777-1857, Præst">

<b>Rothe, Waldemar Henrik,</b> 1777-1857, Præst, fødtes 6. Marts
1777 paa Urupgaard ved Horsens; hans Fader var ovennævnte
Etatsraad Caspar Peter R. Han blev Student fra Aarhus Skole 1794
og underkastede sig 1800 theologisk Attestats. 1801-7 foretog han
med privat Understøttelse, for sit Helbreds og sine Studiers Skyld,
en Udenlandsrejse til Tyskland, Schweits, Frankrig og Italien. I
Mailand var han Øjenvidne til Napoleons Kroning, i Rom lærte
han Thorvaldsen at kjende, i Heidelberg blev han en Discipel af
Schwartz og især af Daub, som indviede ham i den theologiske
Spekulations Løngange. Efter sin Hjemkomst blev han 1809 Sognepræst 
i Helsinge, 1818 Præst ved Vartov, 1822 resid. Kapellan ved
Trinitatis Kirke i Kjøbenhavn, 1830 Sognepræst ved samme Kirke.
1836 vandt han den theologiske Doktorgrad ved en spekulativ
Afhandling om Treenigheden og Forsoningen (overs. paa Dansk s. A.);
blandt hans Opponenter var Grundtvig, som forbavsede Avditoriet
ved at tale flydende Latin. R. var en rigt begavet Natur med
opladt aandelig Sans, og han tog sig med Nidkjærhed baade af
de kirkelige Anliggender og af alle Skolesager i det store
kjøbenhavnske Sogn, som allerede den Gang havde 30000 Beboere. Han
døde i Kjøbenhavn 20. Febr. 1857. 6. Juni 1810 havde han ægtet
Elise Catharine Francisca Weidemann (d. 19. Marts 1862), Datter
af Søkrigsprokurør C. W.

Erslew, Forf. Lex. 
Minde om V. H. R. (1857). 
F. Hammerich, Et Levnetsløb II, 61 f.

<i>Fr. Nielsen.</i>

</chapter><chapter name="Rothe, Viggo, 1814-91, Jærnbanedirektør">

Rothe, Viggo, 1814-91, Jærnbanedirektør, Søn af ovennævnte
Konferensraad Christian R. (d. 1852) i hans 1. Ægteskab, er født
20. Jan. 1814 i Kjøbenhavn. Efter en lykkelig Barndom paa
Faderens Landejendomme, Lerchenfeldt og Buderupholm, kom han 10
Aar gammel i Huset hos sin ældste Broder, L. August R. (s. ovfr.),
der var Lærer ved Sorø Akademi, og her tog han Examen artium 
i 1832 og filosofisk Examen i 1834. Som lille havde han ikke
udmærket sig ved særlig Flid, men under sin Skolegang lærte han
af Broderen, «hvad Pligten fordrede, og at dennes Krav bør gaa
forud for alt andet i Livet», som han selv siger i «Mit Livs
Erindringer», og han lærte det saa godt, at det blev et Grundlag for
hele hans senere Liv. Fra Sorø vendte R. tilbage til sine
Forældres Hus i Kjøbenhavn og begyndte, halvt mod sin Families
Ønske, at studere ved den polytekniske Læreanstalt; han tænkte
sig det oprindelig som Forstudier til kameralistisk Examen, hvis
Oprettelse netop var forestaaende, men Interessen for 
Naturvidenskaberne fastholdt ham ved Læreanstalten; 1836 blev han
polyteknisk Kandidat i anvendt Naturvidenskab og skulde nu gjøre sine
tekniske Kundskaber nyttige. Tiltrukken baade af Statens Tjeneste
og af privat Virksomhed søgte han foreløbig at holde sig begge
Veje aabne, i det han privat paa Smaarejser rundt i Landet
studerede den hjemlige Industri og i øvrigt fortsatte sine kemiske
Studier ved den polytekniske Læreanstalt, men samtidig søgte Plads
som Volontær i Generaltoldkammer- og Kommercekollegiets
Industri- og Fabrikkontor, hvor han ogsaa opnaaede Ansættelse i
Efteraaret 1836. Hans Indtrædelse i Statstjenesten udskødes dog et halvt
Aars Tid, for at han efter Opfordring af Selskabet til Naturlærens
Udbredelse kunde holde en Række populære Forelæsninger over
Fysik og Kemi i Roskilde i Vinteren 1837. Samme Foraar optoges
han som Alumnus paa Borchs Kollegium, hvor han fortsatte sine
Studier, særlig over Agerdyrkningskemi, sammen med sit Arbejde
i Generaltoldkammeret, der væsentligst bestod i en Bearbejdelse af
statistiske Tabeller vedrørende den danske Industri. Hans private
Arbejde med samme Æmne kom ham her til Nytte og satte ham
ofte i Stand til at supplere det mangelfulde officielle Materiale.
En kort Tid fik han Ansættelse ved den kongl. Porcellænsfabrik
for at kunne sætte sig ind i Porcellænsfabrikationen, og med
offentlig Understøttelse berejste han Slesvig og Holsten for ogsaa 
at blive fortrolig med disse Landsdeles Industri. Fra denne Periode
foreligge flere Arbejder fra R.s Haand, f. Ex. hans Bog om
Agerdyrkningskemi (1839) og flere Afhandlinger af kemisk, statistisk 
og teknisk Indhold.

1839 blev R. ansat som Kopist (&#596;: Assistent) i Kanal-, Havne-
og Fyrkontoret, hvor han bl. a. fik Lejlighed til at sætte sig 
særlig ind i Fyrvæsenet og foranledige, at flere af de gamle Spejlfyr
ombyttedes med moderne Linsefyr, hvis Konstruktion og 
Betjening han maatte studere nærmere paa en Tjenesterejse i Norge.
Imidlertid var Kanal-, Havne- og Fyrkontoret bleven forenet med
Fabrik- og Industrikontoret, og i det nye Kontor fik han Ansættelse 
som Fuldmægtig 1841 og som Kontorchef 1845 1. Jan. 1849, 
da han forlod Statstjenesten som Følge af Regeringskollegiernes 
Ophævelse. Sine videnskabelige Interesser havde R. plejet,
bl. a. ved Deltagelse i de nordiske Naturforskermøder 1840, 1844
og 1847 -- og senere atter i 1862 --, og kort før sin Afsked fra
Statstjenesten fik han Tilbud om et Professorat i Statsøkonomi og
Statistik ved Universitetet; han afslog det, men bistod det juridiske
Fakultet med Ordningen af den nyoprettede statsvidenskabelige
Examen.

Ved Slægtskabs- og Venskabsforbindelser med flere af Tidens
ledende Politikere var R. efterhaanden bleven politisk interesseret
og blev ved første Rigsdagsvalg Folketingsmand for Kjøbenhavns
4. Kreds, som han repræsenterede i 5 Sessioner til Rigsdagens
Opløsning i Efteraaret 1854. I 1851 og 1852 var han Statsrevisor, valgt
af Folketinget, men af Hensyn til sine private Arbejder søgte han
ikke Gjenvalg.

Da Industriforeningen i Kjøbenhavn stiftedes 1838, blev R.
valgt til Sekretær, og fra 1840-54 var han Medlem af Repræsentantskabet, 
hvor han snart indtog en fremtrædende Stilling paa
Grund af sit indgaaende Kjendskab til alle industrielle Forhold.
Han holdt hyppig Foredrag ved de ugentlige Møder og medvirkede
ved Organisationen af Salgsudstillinger af danske Industriprodukter.
Han valgtes af Indenrigsministeriet til Medlem af Komiteen for
Danmarks Deltagelse i Verdensudstillingen i London 1851 og
deltog i Diskussionen om den tekniske Undervisning som Medarbejder
ved Forslag om Oprettelse af en teknisk Skole for Haandværkere
og Fabrikanter (1849) og om Sammensmeltning af den militære
Højskole og polytekniske Læreanstalt (1851), Led i Forarbejderne
for Oprettelsen af det tekniske Selskabs Skole og for Indførelsen af
en særlig Fagundervisning for Civilingeniører ved Læreanstalten.
Endelig valgtes han 1854 af Kjøbenhavns Kommunalbestyrelse til
teknisk Medlem af og Formand for Tilsynskomiteen ved Anlægget af
Vand- og Gasværkerne og ledede som saadan denne Sag til
Arbejdernes Fuldførelse i 1858. I de 4 derpaa følgende Aar, til 1.
Marts 1862, var han Medlem af Borgerrepræsentationen.

Da R. i de første Aar efter sin Afskedigelse fra Statstjenesten
var uden tilstrækkeligt Erhverv, kjøbte han, efter et Par forgjæves 
Forsøg paa at opnaa en passende Stilling i Toldvæsenet, sammen
med en Ven, Cand. polyt. J. Glahn, i 1851 Kalkbrænderiet paa
Østerbro og drev det til 1855, da han solgte sin Andel til
Kompagnonen, fordi han ikke længere havde Tid til at tage sig af det.
Ved Industriforeningens Initiativ var det sjællandske Jærnbaneselskab 
blevet stiftet og Jærnbanen til Roskilde bygget og aabnet
1847, men havde i det første Aar saa store Vanskeligheder at
kæmpe mod, at en delvis Fornyelse af dens Bestyrelse ansaas for
nødvendig, og R. fik da Tilbud om Posten som teknisk Direktør.
Skjønt han følte sig ret fremmed over for denne Opgave, maaske
nærmest fordi Udenlandsrejser til Tyskland og Frankrig i 1841 og
til Sverige i 1844 havde hindret ham i at deltage i Forhandlingerne
om Banens Bygning, modtog han dog den tilbudte Stilling fra 1.
Juni 1848, da han havde stiftet Familie et Par Aar i Forvejen og
gjærne vilde forøge sine Indtægter med den i øvrigt meget beskedne
Direktørgage. Sandsynligvis har ogsaa Opgaven fristet ham, og han
har sikkert til dens Løsning, foruden sit Administrationstalent,
Arbejdsenergi og Evne til hurtig at sætte sig ind i en Sag,
medbragt en levende Følelse af det Ansvar, der paahviler en
Jærnbanedirektør, da han i Paris paa nært Hold havde set en stor
Jærnbaneulykke, der gjorde saa meget stærkere Indtryk paa ham,
som han selv kun undgik den, fordi han ikke kunde faa Plads i
et overfyldt Tog. Det er da ogsaa værd at notere, at han i sin
mer end 37aarige Virksomhed som Jærnbanedirektør var heldig
nok til at undgaa større Ulykker. Tidlig og silde færdedes han
paa Maskinværksteder, Stationer og Banelinjen og benyttede de
første Aar som Læretid til at sætte sig fuldkomment ind i alle
tekniske Detailler og saa vidt muligt ogsaa i Driften, som i øvrigt
sorterede under den administrerende Direktør. Det blev da ogsaa
R. blandt Banens 3 Direktører, der i 1852 valgtes af Aktieselskabets 
Plenarbestyrelse til at tiltræde Bygningskomiteen for Banens
Forlængelse til Korsør, hvorved han viste sig som en smidig og
besindig Mægler mellem den engelske Entreprenør og Regeringskontrollen, 
der ofte stode skarpt over for hinanden, og da Korsørbanen 
i 1855 var færdig, valgtes han til administrerende Direktør.
I det halve Aar, som endnu hengik inden Banens Aabning,
udarbejdede han alle Reglementer for Befordring, Signalvæsen, Taxter
og Lønninger samt Instruxer for de nye Funktionærer, saa alt
vedrørende Driften var i Orden til Aabningsdagen 27. April 1856.

Da Korsørbanens Drift var indarbejdet, foretog R. flere Rejser 
til Tyskland, Frankrig og England for at studere disse Landes
Jærnbaneforhold og søgte stadig at gjøre sine efterhaanden
indvundne Erfaringer nyttige for Jærnbaneselskabet. Ved billige
Lystrejser, kloge Lempelser i Fragttaxterne for større Godsforsendelser
og Lettelser i Forbindelsen med de øvrige Landsdele forøgede han
Trafikken og naaede i økonomisk Henseende et særdeles godt
Resultat; og efterhaanden som Publikum lærte at bruge Banen, og
man kunde tænke paa Bygningen af nye Linjer, arbejdede han
energisk paa disses Gjennemførelse og naaede at se det
sjællandske Jærnbanenet udvidet til Klampenborg og Lyngby (1863),
Helsingør (1864), Masnedsund (1870), Kalundborg (1874) og
Frederikssund (1879). Og i det han som Direktør saa at sige voxede 
op sammen med sit Banenet, kunde han paa ethvert Punkt følge med
Udviklingen og til enhver Tid være inde i alle Detailler og fik i
Kraft af sin overlegne Indsigt og store Arbejdsiver hele Banens
Bestyrelse koncentreret i sin Person. Han havde et godt Blik for
Valget af sit Personale, som han behandlede humant og retfærdig,
og for hvis Velfærd han sørgede ved Syge- og Pensionskasser. Han
stillede store Fordringer til alle, men større til sig selv og var
almindelig afholdt. Han satte sikkert Pris paa Selvstændighed hos
sine undergivne, men levnede dem ikke megen Plads til Udvikling, 
og det vilde maaske være blevet følt som et svagt Punkt i
hans Administration, at han for lidt havde tænkt paa sin
Eftermand, hvis ikke Staten (fra 1. Jan. 1881) havde overtaget de
sjællandske Baner, medens han endnu stod i sin fulde Kraft. Endnu
en Aarrække fungerede R. som Direktør for Statsbanerne paa Sjælland, 
og først da Administrationen af samtlige Statsbaner samledes
under en Generaldirektør fra 1. Okt. 1885, traadte han tilbage og
levede et stille Privatliv i Kjøbenhavn indtil sin Død, 10. Maj 1891.

1856 udnævntes han til Justitsraad, 1859 til Etatsraad, 1872 til
Kommandør af 2. Grad af Danebrog, 1875 til Kommandør af 1.
Grad og 1885 til Konferensraad. -- 5. Nov. 1845 ægtede han sin
Kusine Martha Gustava Rothe, Datter af ovennævnte Kontreadmiral 
Carl Adolph R.

V. Rothe, Mit Livs Erindringer (1888).
Dansk Jernbaneblad 1891.
Erslew, Forf. Lex.
Oplysn. om den polytekn. Læreanstalts Kandd. (1890).

<i>Alfred Lütken.</i>

-- V. Rothe optraadte i sine yngre Aar jævnlig som
<i>nationaløkonomisk</i> Forfatter. Hans Hovedarbejde i denne Henseende 
er «Danmarks industrielle Forhold» (1843-45), hvori han udførlig 
behandler Spørgsmaalet om Danmarks mulige Optagelse i en 
Toldforening og paa Grundlag af statistiske Oplysninger naar til det
Resultat, at en Tilslutning til den nylig dannede tyske Toldforening
ikke vilde være heldig i økonomisk Henseende (bortset fra
nationale Hensyn), medens han søger at vise, at en nordisk Toldunion
vilde være til Gavn. I 1849 udgav han et lille Skrift om en
Reform af Lovgivningen om Næringsvæsenet, hvori han udtalte sig
for Ophævelse af Lavstvang, uden at han dog strax vilde indføre
fuld Næringsfrihed, i det han foreslog en Duelighedsprøve for dem,
der selvstændig vilde udøve en industriel Bedrift. Foruden disse
Arbejder, der bleve modtagne af Samtiden med Anerkjendelse,
fremkom der fra hans Haand bl. a. en Række af Tidsskrifts- og
Bladartikler, saaledes i «Fædrelandet» og «Berlingske Tidende». I
1848-49 holdt han Forelæsninger ved Universitetet over Danmarks
Industri- og Handelsstatistik.

<i>H. Westergaard.</i>

</chapter><chapter name="Rothe, Wilhelm, 1800-78, Præst">

<b>Rothe, Wilhelm,</b> 1800-78, Præst, var en Søn af ovfr. 
nævnte Konferensraad Chr. R. (d. 1852). Han blev født i
Kjøbenhavn 13. Okt. 1800 og tidlig bestemt for Studierne. 1814-18 fik
han Undervisning i den kjøbenhavnske Borgerdydskole, og ved den
blev han selv i en ung Alder Lærer. 1824 blev han theologisk
Kandidat; 1825-27 foretog han for akademiske Stipendier en
videnskabelig Udenlandsrejse med lange Ophold i Berlin og Halle, 
hvor han især studerede gammeltestamentlig Exegese og bibelsk
Theologi. Efter Hjemkomsten vandt han 1829 den theologiske
Licentiatgrad for en Afhandling om det gamle Testamentes psykologiske
Forestillinger, og nogle Maaneder efter blev han Sognepræst for
Hyllested Menighed paa Sjælland. Som Præst i Hyllested traadte han
i nøje Forhold til den religiøse Bevægelse i «det hellige Land»
(V, 120), og han var fra Begyndelsen af med i det sydvestsjællandske 
Broderkonvent, der fik sit Præg af Brødrene Fenger. 1833
udgav han en videnskabelig Undersøgelse, «Om symbolske Bøger i
den lutherske Kirke», og Aaret efter blev han Lektor i Theologi
og Moral i Sorø. Der udarbejdede han sit Livs Hovedværk, det
fortjenstfulde Skrift «Det danske Kirkeaar og dets Perikoper, en
Haandbog for Prædikanter og Kirkegængere» (1836; 4. Udg. 1878),
som i lang Tid har haft en fast Plads paa de danske Præsters
Boghylder. I Dec. 1839 vandt han den theologiske Doktorgrad ved
en lærd og skarpsindig Afhandling om de danske Perikopers
Oprindelse, et af de betydeligste nyere Bidrag til dette Spørgsmaals 
Besvarelse (jvfr. E. Ranke, Das kirchl. Pericopensystem, Berlin 1847,
S. 9 f.), 1840 udgav han nogle populære Foredrag over «Guds
Forsyn og Retfærdiggjøreisen af Troen», og dermed indledede han
sin dogmatiske Forfattervirksomhed. Sit dogmatiske Standpunkt fik
han navnlig Lejlighed til at udvikle i de udførlige Kritikker af
Martensens og Clausens Dogmatikker, som han under Psevdonymet
«Erasmus Næpius», i Form af Breve, skrev i Scharlings og
Engelstofts «Nyt theol, Tidsskr.» (IV-VI, jvfr. VIII), og i 
Foredraget «Indblæst af Gud» (1863).

Som Dogmatiker havde R. sit Udgangspunkt i den Clausenske 
Troslære, men den tilfredsstillede ham kun en kort Tid. Fra
Martensen modtog han Impulser, men han blev dog aldrig Spekulationens 
Mand. Hans Ideal var en «Reflexions-Dogmatik», som kunde
føre til en levende og inderlig Gjenoptagelse af den gamle
lutherske Dogmatiks tabte Traad og fremstille «Guds Ord i en
videnskabelig Form». Martensens Aandrighed forekom ham ikke altid
lige ægte; hos Clausen fandt han alt roligt, belærende og klart,
men han længtes efter «at svømme i dybere Vande». Foruden
Dogmatikken optoge ogsaa Kirkeforfatningen og Skolevæsenet ham i
høj Grad. 1848 udgav han «Den evangelisk-lutherske Kirkes
Grundsætninger om Kirkens Repræsentation og disses Anvendelse hidtil
i Danmark, afridsede», og næste Aar indsendte han til Rigsdagen
et Udkast til en kirkelig Forfatning for den danske Kirke («Dansk
Kirketidende» III), som tilraadede en Ordning, der kunde forene
den lutherske Synodalforfatning med den reformerte Presbyterieindretning. 
Ogsaa Skolesagen kom han til at udtale sig om, i det
han ved Skriftet «Det danske Almueskolevæsen og dets Reform»
med det talende Motto: «Reform, ikke Revolution» (1852) vandt
den Præmie, der Aaret i Forvejen var udsat af den danske
Grundejerforening for det bedste Forslag til en Løsning af Problemet 
om Almueskolevæsenets Ordning.

Allerede 1843 var nan bleven Sognepræst i Vemmelev og
Hemmershøj paa Sjælland, og der virkede han, indtil han i Dec.
1876 blev entlediget. Efter Nedlæggelsen af Præsteembedet tog
han Bolig i Kjøbenhavn, hvor han døde 9. Jan. 1878. Et
Foredrag «Om Menighedens Valgret» (1872) viste, at han ikke i sin
Alderdom havde glemt Kirkeforfatningssagen, og hans sidste
Arbejde, «To Bøger om vore apostolske Trosartiklers Oprindelse og
Udvikling» (1878), indeholdt hans Forsøg paa en Besvarelse af det
vanskelige Spørgsmaal om Trosbekjendelsens Ælde, der var traadt 
ham i Møde lige fra den Tid, da han færdedes blandt Præsterne i
«det hellige Land». Han mente, at Overgangen fra den ældre til
den nyere Form af det romerske Symbol var sket under Gregor den
store, og at vi kunne takke denne store Pave og hans Medhjælpere
ved det romerske Sakramentariums Omarbejdelse for den Skikkelse,
Daabsbekjendelsen nu har ogsaa hos os.

R. var 2 Gange gift. 27. Febr. 1830 havde han ægtet Thora
Oldenburg, Datter af Kammerherre F. O. (XII, 395). Hun døde
allerede 29. April 1831. 22. Dec. 1840 ægtede han Frederikke
Amalie Ewald, Datter af Generalmajor C. E. (IV, 619).

Erslew, Forf. Lex. 
Elvius, Danmarks Præstehist. 1869-84 S. 573.
Forhandlinger ved Kbhvns Universitets Fest i Anl. af Salvingen 1840. 
J. F. Fenger, Det sydvestsjællandske Broderkonvent (1890).                                 

<i>Fr. Nielsen.</i>

</chapter><chapter name="Rothkirch, Wenzel, 1597-1655, til Krogsgaard">

<b>Rothkirch, Wenzel,</b> 1597-1655, til Krogsgaard, fødtes 24. 
Juni 1597 paa Fædrenegodset Jäschkendorf i Schlesien. Forældrene
vare Hans R. (af Slægtens panthenske Linje) og Catharine Falkenhayn. 
Tidlig faderløs fulgte han 1609 med en ældre Broder til
Danmark, der blev hans fremtidige Hjem, og hvor han anbragtes
hos Hofmarskal Ditlev Rantzau. Hans Hu stod imidlertid til at
uddanne sig særlig i Ridekunsten, og i flere Aar var han i Lære
hos Broderen, der var Berider paa Antvorskov, hvorpaa han med
kongelige Anbefalingsskrivelser fortsatte Uddannelsen i England,
Frankrig og Italien. Næppe hjemkommen blev han 1619 Berider
og Lærer for Prins Christian. 1621-31 beklædte han Stillingen
som Kongens Staldmester, fra 1627 tillige som Ritmester for
Hoffanen og fra 1628 desuden som Hofmarskal. Under Kejserkrigen
fulgte han med Christian IV til Tyskland, og her indtraf det
historiske Øjeblik i hans Liv, da han 17. Avg. 1626 paa Flugten efter
Nederlaget ved Lutter am Barenberg reddede Kongen, hvis Hest
styrtede, fra Fangenskab ved at overlade ham sin egen; selv
undgik han dog ogsaa at falde i Fjendens Hænder. I hans
ovennævnte Udnævnelser efter denne Tid ser man vistnok Udslag af
Kongens Taknemmelighed. 1631 opgav han sine Hofstillinger og
fik Korsør og Antvorskov Len, som han beholdt til sin Død, samt
Sæbygaard, som han mistede 1646. Til sine danske Standsfæller
knyttedes han ved sine Ægteskaber, 1. med Kirstine Reedtz (f.
1610, gift 23. Juni 1633, d. 30. Avg. 1646), Datter af Frederik R.
(XIII, 558), 2. med Fru Dorthe Abildgaard til Kollerup (f. 1597,
gift 6. Maj 1649), Enke efter Stig Pors. Ved Tronfølgerens
pragtfulde Bryllup 1634 fungerede han som en af Generalmarskallerne, 
1645 udnævntes han til Landkommissær i Sjælland, 1648 slog
Frederik III ham til Ridder, og 5. Marts 1655 døde han paa Antvorskov.
Han kjøbte Krogsgaard og Sneumgaard (1638), begge i Skads Herred, 
samt Stensgaard ved Faaborg (1648). Den første af disse Gaarde
forsynede han med en ny, prægtig Hovedbygning.

E. E. Pontoppidan, Ligpræd. ov. W. R. (1656). 
O. Nielsen, Efterr. om Skadst Herred S. 73 ff.

<i>C. F. Bricka.</i>

</chapter><chapter name="Rotløben, Johannes, 1593-1649, Præst">
<b>
Rotløben, Johannes,</b> 1593-1649, Præst, var født i Wittenberg 
4. Avg. 1593. Hans Fader, Sebastian R., var militær. Fra
Skolen i sin Fødeby gik han over til Universitetet sammesteds,
hvor han 1614 tog Magistergraden og 1618 blev Adjunkt i det 
filosofiske Fakultet. 1622 blev han Præst hos Anna, Enke efter Kurfyrst
Johan Sigismund af Brandenborg, og fulgte 1624 med til Stockholm,
da Kurfyrstindens Datter Maria Eleonora ægtede Kong Gustav Adolf.
Her blev han Hofpræst og tillige Præst for den tyske Menighed.
I denne Stilling forblev han i 15 Aar-, men paa Grund af visse
Vanskeligheder vendte han 1639 tilbage til Tyskland og blev
Hofpræst hos Hertug Frederik, Ærkebiskop i Bremen (siden dansk
Konge). 1642 kaldtes han fra Bremervørde til Slotspræst i
Glückstadt og Provst i Pinneberg Provsti. Her kom han i en litterær
Fejde med Isaac Føckler, Generalsuperintendent for Durlach, hvem
han beskyldte for i sit Skrift «Sophronismus» at have nærmet sig
Socinianismen. Ligeledes kom han i Strid med Jøderne i Anledning 
af nedsættende Ytringer, han havde brugt om dem i sit Skrift
«Geistliches Schwert». Der havde 1643 været stærkt Tale om,
at R. skulde være Præst og Professor i Sorø. Det blev han dog
ikke; derimod kaldedes han 1646 til Provst, Slotspræst og Consistorii
director i Haderslev. Men han døde allerede 22. Marts 1649.
Superintendent Stephan Klotz holdt Ligtalen over ham. -- R. er
Forfatter af talrige theologiske Skrifter, især Ligprædikener (bl. a.
over Gustav Adolf). En Søn af ham blev Livlæge i Stockholm
og adledes af Carl XII.

Moller, Cimbria lit. II.
Rhode, Haderslev Amts Beskriv. S. 178 ff.

<i>H. F. Rørdam.</i>

</chapter><chapter name="Rottbøll, Christian Friis, 1727-97, Læge, Botaniker">

<b>Rottbøll, Christian Friis,</b> 1727-97, Læge, Botaniker. Hans
Forældre vare Forvalter Christian Mikkelsen R. og Margrethe
Cathrine f. Friis, og han fødtes paa Hørbygaard i Sjælland 3. April
1727. 1745 deponerede han fra Roskilde Skole, blev Alumnus paa
Valkendorfs og derefter paa Elers' Kollegium, studerede først 
Theologi og tog theologisk Attestats 1752, men havde tidlig tillige 
kastet sig over medicinske Studier og gjorde sig allerede i Begyndelsen
af 1752 i høj Grad bemærket som Mediciner ved at optræde som
Opponent mod den af Regeringen indkaldte unge Læge Oeder fra
Gøttingen ved dennes Disputats pro loco. Ved sin dialektiske
Dygtighed og Færdighed i Latin overvældede han aldeles den i
disse Henseender svage Præses og bidrog meget væsentlig til at
hindre Geders Ansættelse ved Universitetet, ligesom han ogsaa ved
denne sin Optræden vandt en høj Yndest hos Universitetets mod
den indkaldte Tysker fjendtligsindede Professorer, hvad der tydelig
fremgaar af Rektor Anchersens og det medicinske Fakultets afgivne
Erklæringer om Disputatsen. Denne gav nemlig Anledning til et
vidtløftigt Efterspil, i det Oeder klagede til Universitetspatronen
over R.s nærgaaende og injurierende Optræden, og derved forskjellige 
Erklæringer i Sagen fremkaldtes, saaledes ogsaa en klar og
dygtig Erklæring fra R. selv. Samme Efteraar udgav han end
videre en hel Disputats om Æmnet («Meditationes de motus
muscularis causis præsertim occasionalibus»), hvori han ikke blot
imødegaar Oeders, men med megen Lærdom drøfter hele den nye
Hallerske Irritabilitetslære, den, som Oeders Disputats omhandlede.

Baade i denne polemiske Affære og senere viste R. sig at
være Øjeblikkets Mand, selvskreven til at glide ind i Ansættelse
ved Universitetet. Paa den ene Side gjennemtrængt af den
gammeldags lærde Konservatisme, som Universitetet fremdeles fuldt
holdt i Hævd, og paa den anden Side dog i en passende Grad
interesseret for og bekjendt med de nye banebrydende Strømninger
i Læge- og Naturvidenskaben -- hvad denne Overgangstid nødvendig 
tiltrængte -- var han et af Universitetet særlig begunstiget
Professoræmne, og efter at han 1755 havde erhvervet sig den
medicinske Doktorgrad, i øvrigt ved en ikke meget betydelig Afhandling,
opnaaede han snart (1756), med Forbigaaelse af sin Rival, den
ulærde Heuermann (VII, 438), at blive Professor medicinæ
designatus. Samtidig sluttede han sig med stor Iver til den nye, af
Regeringen beskyttede Koppeindpodningsbevægelse og overtog
Lægeposten ved den 1755 oprettede Inokulationsanstalt under Livlægen
v. Bergers Overbestyrelse, hvorved han dokumenterede sit
fremskridtsvenlige Sindelag og fuldt kunde blive udsonet med
Hofkredsen, i hvilken hans Optræden mod Oeder selvfølgelig havde vakt
meget Anstød. 1756 fratraadte han igjen Inokulatorposten, i det
han strax efter at have modtaget Designationen paa det medicinske 
Fakultets Initiativ drog til Upsala for at studere Botanik under
Linné, og hjemkommen her fra foretog han det følgende Aar i
Selskab med Joh. Th. Holm (Holmskjold) en stor Studierejse til
Tyskland, Holland og Frankrig, paa hvilken han særlig kastede sig over
Anatomiens og Botanikkens Studium.

Hjemkommen 1760 overtog han som Vikar for Fakultetets
Senior, B. Buchwald, Undervisningen i Anatomi og Botanik, hvormed
tillige fulgte Bestyrelsen af den endnu bevarede lille botaniske Have
ved Universitetet. Efter Buchwalds Død fungerede han paa samme
Maade, med Iver og Dygtighed, som Vikar for Lodberg Friis. 1763
blev han Medlem af Videnskabernes Selskab og debuterede da i
Selskabets Skrifter med en udførlig, dygtig og grundig Afhandling
om sin gamle Yndlingssag Koppeinokulationen: «Forsøg til en ny
Grundlære om Koppernes Indpodning samt Anhang om Indpodningens 
Historie i Danmark og Norge» -- vistnok den vigtigste af
R.s litterære Publikationer. 1770 blev han Justitsraad, og 1776
rykkede han op til at blive Professor ordinarius. Men ved denne Tid
havde han kulmineret og havde ikke mere nogen synderlig Betydning 
som Universitetslærer eller Videnskabsmand, om han end, efter
J. P. Mynsters Vidnesbyrd, vedblev at vise sine gode Docentgaver,
Orden, Klarhed og kraftig Stemme i Foredraget. Hans Interesse
og Energi samlede sig nu mere om de til hans Avtoritetsstilling
knyttede Magtspørgsmaal end om Undervisningen. Som Meddirektør 
for den nye kongl. botaniske Have havde han nok Fortjenester,
ligesom Botanikken vedblivende var hans videnskabelige Yndlingsfag
baade med Hensyn til Undervisning og til litterær Produktion; men
hans Administration var dog i flere Henseender alt andet end
rosværdig, særlig i Forholdet til Vahl, og han kan overhovedet næppe
siges fri for paa en noget intrigant Maade at have benyttet sine
Forbindelser ved Hoffet, om end Hovedskylden for Misgrebene
maaske falder paa hans i det hele lidet tiltalende Meddirektør og
Ven Holmskjold. 1779 fik Han Titel af Etatsraad, 1784 af Konferensraad.

De i Forhold til hans oprindelige Evner temmelig ringe
videnskabelige Ydelser have i øvrigt vistnok deres nærmeste Grund 
i hans altid noget svagelige Helbred, der i hans modnere Aar
udartede til en langvarig og indgribende hypokondrisk Sygelighed,
som bl. a. bragte ham til helt at opgive al Lægepraxis, og som
kom til Udbrud ved hans 2. Hustrus Død. Efter at hans 1.
Hustru, Ursula f. Schnabel (Datter af Rektor i Roskilde Bernt S.), 
hvem han havde ægtet 1762, var død 1767, ægtede han det følgende 
Aar Johanne Elisabeth Mangor, Datter af Apotheker og Ejer
af Svaneapotheket i Kjøbenhavn Christoffer Heerfort M.; men til
hans store Sorg døde hun 1771. Dog giftede han sig 3. Gang
1778, med Catharina Hedvig Wohlert (d. 1811), Datter af Drejer
Daniel Jacob W. Interesse for Videnskaben viste han dog ogsaa
i sine senere Aar, navnlig ved i Videnskabernes Selskab at give
Meddelelser af botanisk, anatomisk og filologisk Indhold. Med en
vis Forkjærlighed vedblev han som gammeldags lærd Latiner at
beskæftige sig med klassisk Litteratur, særlig fordybede han sig i
M. Porcius Catos «De re rustica», hvor hans naturvidenskabelige
Indsigter ogsaa kom ham til gode. Fra 1794 ophørte han med
Universitetsundervisning, i det hans kjære og talentfulde Discipel
M. Horrebow (VIII, 107) i Følge kongelig Resolution blev hans
Vikar. Hans Død indtraf 15. Juni 1797. I sit Testamente skjænkede
han sit Herbarium og nogle botaniske Manuskripter til den
botaniske Have.

Ingerslev, Danmarks Læger og Lægevæsen II, 414 ff. 
Nyt Bibl. f. Læger I, 212 ff. 
Baden, Univ. Journal II, 105 f.; V, 136 f. 
Iris og Hebe 1797, III, 123 f. 
Langebekiana S. 334 ff. 
J. P. Mynster, Meddelelser om mit Levnet S. 55. 
Gosch, Danmarks zoolog. Lit. II, 2, 553 ff. 
Panum, Vort med. Fakultets Hist. S. 69 ff. 
J. Petersen, Kopper og Koppeindpodning S. 121 ff. 165 ff.

<i>Jul. Petersen.</i>

- Som <i>Botaniker</i> faar C. F. Rottbøll foruden ved sine egne
Fortjenester ogsaa derved mere Relief, at han som Botanikkens
Repræsentant ved Universitetet afløste Buchwalderne, Fader og Søn,
der «sandsynligvis begge vare udmærket praktiske Læger, men
Botanikere vare de saavist ikke» (F. Didrichsen). Han havde
derfor ingen botanisk Vejledning haft her hjemme, men maatte søge
sin Uddannelse i Udlandet og rejste, efter at han 1756 var bleven
Professor medicinæ designatus, til Sverige og studerede hos Linné,
der antagelig har sat Pris paa ham, siden han har opkaldt en
Planteslægt -- af Græsfamilien -- efter ham. End videre studerede
han i Tyskland, Frankrig og Italien. Efter sin Hjemkomst blev
Ledelsen af den botaniske Have ham overdraget. Hans botaniske
Publikationer bevæge sig, som rimeligt er, inden for den deskriptive
Botaniks Omraade; hans Plantebeskrivelser have et godt Lov paa
sig for Korrekthed og Udførlighed, og de dem ledsagende Afbildninger 
ere gode. Af denne Art kan fremhæves «Descriptionum et
iconum rariores et pro maxima parte novas plantas illustrantium 
liber I» (1773), behandlende mest Planter af Halvgræsfamilien og
ledsaget af 21 smukke kobberstukne Tavler. Materialet til hans
Plantebeskrivelser er for en Del tilvejebragt ved forskjellige
rejsendes Indsamlinger; var der særlig Grund til det, viste han ogsaa,
at han havde det større Publikums Tarv for Øje, f. Ex. ved af
den pragtfulde Strelitzia reginæ, der var hjembragt fra Kap og
«havde den Lykke at skaffe sig Hoifet og den største Del af Byen
til Beskuere», at affatte baade en videnskabelig og en populær
Beskrivelse, ledsaget af en smukt koloreret Afbildning, ligesom han
ogsaa skrev - paa Dansk - om Botanikkens udstrakte Nytte. Han
har end videre som Indledning til en Afhandling om grønlandske
og islandske Planter givet en Oversigt over Botanikkens Historie i
Danmark, særlig i det 17. Aarhundrede, offentliggjort, som flere
andre af hans Arbejder, i Videnskabernes Selskabs Skrifter. I et
Bind af disse findes ogsaa hans «Anmærkninger og Oplysninger til
M. Porcius Cato de re rustica» (1793), et textkritisk Arbejde, der
røber Belæsthed i de romerske Landbrugs forfattere.

Botan. Tidsskr. XII.
Krøyer, Naturhist. Tidsskr. I.

<i>O. G. Petersen.</i>

</chapter><chapter name="Rottbøll, Christian Michael, 1729-80, Biskop">

<b>Rottbøll, Christian Michael,</b> 1729-80, Biskop, forriges
Broder, blev født paa Hørbygaard 12. April 1729. Familienavnet
hidrører fra den gamle Herregaard Rotbøl i Lodbjærg Sogn i Thy;
Gaarden havde i flere Slægtled været i Familiens Eje. Hans
Fader døde 2 Maaneder før hans Fødsel, hvorfor han i Daaben fik
hans Navn. Sammen med sin ældre Broder blev han efter 5 Aars
Skoletid Student fra Roskilde 1745 og tog Attestats 1747. Han var
derefter i 4 Aar Huslærer hos en Kjøbmand i Nyborg og blev 1752
Hører ved Nyborg Skole. Denne Stilling opgav han 1755 og drog
til Kjøbenhavn, hvor han blev Alumn paa Borchs Kollegium og
Dekan paa Kommunitetet. 1756-57 var han Medredaktør af «Lærde
Tidender». 1759 blev han Professor theologiæ i Sorø og Sognepræst 
sammesteds samt Herredsprovst. Han tiltraadte disse Embeder 
i Foraaret 1760, men forflyttedes allerede s. A. til Aarhus som
Sognepræst ved Frue Kirke og Provst i Ning Herred; tillige maatte
han bistaa Stiftsprovst Chr. Pontoppidan (XIII, 208) i hans
Embedsgjerning paa Grund af hans Svagelighed. Efter Pontoppidans Død
1765 overtog han hans Embede ved Domkirken i Aarhus; men 3
Maaneder efter (1766) forflyttedes han til Kjøbenhavn som
Sognepræst ved Trinitatis Kirke. Ved den store Promotion i Anledning
af Christian VII's Salving fik han den theologiske Doktorgrad ved 
en Afhandling om 2. og 3. Johannes' Brev. Endelig kom han 1770
som Biskop til Viborg, hvor han døde 8. Dec. 1780.

R. viste sig i alle sine Embeder som en kundskabsrig, dygtig
og samvittighedsfuld Mand. I Kjøbenhavn var han den første, som
brugte hver Uge at lade Dispositionerne til sine Søndagsprædikener
trykke og uddele. Han fik udgivet 3 1/2 Aargang (1768-71). Som
Biskop forefandt han megen gammel Slendrian i Stiftet at raade
Bod paa og havde adskillige Bryderier ved Embedets Overtagelse;
men han tog fat baade i Kirke- og Skolevæsen med fast og
myndig Haand, hvorved han dog ikke lod det mangle paa Venlighed
og Imødekommenhed, hvor han ikke traf paa vitterlig Trods eller
Dorskhed. Han prædikede meget flittig i Viborg og var i
ualmindelig Grad udholdende ved Katekisationerne under Visitatserne.
Han stod i Venskabsforhold til P. F. Suhm, og denne giver ham
det Skudsmaal, at han var «et klart og lyst Hoved, havde megen
Anstand paa Prædikestolen og besad et skjønt Foredrag og
herlige Naturgaver». Endnu føjer Suhm til: «Han havde afkastet
mange Fordomme». Hvad hermed egentlig sigtes til, er ikke
ganske klart; thi R. har ellers ikke paa nogen fremtrædende Maade
gjort sig bekjendt som hyldende Tidsaanden. Han blev kun lidt
over 50 Aar; hans stærke Fedme fremskyndede vistnok hans tidlige
Død. 1760 havde han ægtet Kirstine Hedevig Brix (d. 1792 i
Kjøbenhavn), Datter af Kapitajn Marcus B., Kommandant i Nyborg.
En Søn af ham er ndfr. anførte Højesteretsadvokat J. L. R.; en
Datter var gift med den ulykkelige Konferensraad Chr. Birch (II, 283).

Universitetsprogram 1767. 
Krog, Efterr. om Viborg S. 141 ff. 
Saml. t. jydsk Hist. og Topogr. IV. 
Suhm, Saml. Skr. X, 38. 
Nyerup, Suhms Levnet S. 437 ff. 
Steenstrup, Dansk Maanedsskr. 1865, I, 118 ff. 
Worm, Lex. ov. lærde Mænd. 
Nyerup, Lit. Lex.

<i>A. Jantzen.</i>

</chapter><chapter name="Rottbøll, Christian Michael, 1791-1884, Højesteretsjustitiarius">

<b>Rottbøll, Christian Michael,</b> 1791-1884, Højesteretsjustitiarius, 
var en Søn af ovennævnte Konferensraad Christian Friis R. 
og dennes 3. Hustru. Han fødtes 4. Marts 1791 i Kjøbenhavn,
blev Student fra det Schouboeske Institut 1809, juridisk Kandidat
1812, Underkancellist i Højesterets Justitskontor 1813, Protokolsekretær 
i den nævnte Ret 1819, Assessor i Landsover- samt Hof- og
Stadsretten 1820 og udnævntes 1833 til Assessor i Højesteret, hvis
Justitiarius han var 1861-71, da han efter Ansøgning fik sin
Afsked med udtrykkelig Tilkjendegivelse af Kongens Tilfredshed med
hans lange samvittighedsfulde og nidkjære Virksomhed i Statens
Tjeneste. Han døde 15. Jan. 1884 i Kjøbenhavn. 1831 var han 
bleven Justitsraad, 1853 Konferensraad, 1860 Kommandør af
Danebrog, 1863 Gehejmekonferensraad og 1869 Storkors af Danebrog.
16. Nov. 1820 ægtede han Nielsine Petrine Jensine Frederica
Sehested Berregaard (f. 8. Maj 1795 d. 18. Marts 1874), en Datter af
Kammerherre Frederik B. (f. 1751 d. 1805) og Ida Vilhelmine f.
Sehested (f. 1766 d. 1839).

<i>G. Kringelbach.</i>

</chapter><chapter name="Rottbøll, Jens Laasby, 1766-1824, Generalfiskal">

<b>Rottbøll, Jens Laasby,</b> 1766-1824, Generalfiskal, en Søn
af ovennævnte Biskop Christian Michael R., fødtes 19. Dec. 1766
i Kjøbenhavn, blev 1782 Student fra Viborg lærde Skole, 1788
juridisk Kandidat og 1791 Højesteretsadvokat, i hvilken Stilling han i
en lang Aarrække udfoldede en i høj Grad paaskjønnet talentfuld
Virksomhed. 1822 udnævntes han tillige til Generalfiskal, men døde
allerede 27. Juli 1824 i Kjøbenhavn. Af hans litterære Arbejder
fortjener navnlig hans Udgivelse af Stampes Erklæringer (6 Bind,
1793-1807) at fremhæves. 1805 var han bleven Justitsraad og 1821
Etatsraad. -- Han var gift med Ida Vilhelmine f. Sehested (f. 30.
Juli 1766 d. 11. Marts 1839), tidligere gift med Kammerherre
Frederik Berregaard til Kjølbygaard og Datter af Oberstlieutenant Anders
S. til Broholm (f. 1720 d. 1799) og Vibeke Marie f. Pultz (f. 1729
d. 1810).

Erslew, Forf. Lex.

<i>G. Kringelbach.</i>

</chapter><chapter name="Rotwitt, Carl Edvard, 1812-60, Minister">

<b>Rotwitt, Carl Edvard,</b> 1812-60, Minister, blev født 2. Marts
1812 -- samme Aar som hans 2 nærmeste Forgængere, Andræ og
Hall -- i Hillerød og var Søn af Konsumtionsskriver Otto Johan
R. (f. 1766 d. 1836) og Marie Elisabeth f. Broch. Han blev 1828
Student fra Frederiksborg Skole og tog 1833 samt paa ny 1834
juridisk Examen. Allerede 1836 blev han Prokurator i Thisted,
1841 Landvæsens- og Tiendekommissær sammesteds og i Slutningen 
af 1842 Højesteretsadvokat (foretrukken for O. Lehmann). Han
tog ingen Del i den politiske Kamp før 1848, men var i Avg. 1848
Medlem af Bestyrelsen for Hippodrommøderne og opstilledes som
det demokratiske Partis Kandidat ved Valget i Thisted til den
grundlovgivende Rigsforsamling, dog uden Held. Derimod valgtes
han 1849 til Folketinget i Frederiksborg Amts 5. Kreds og
gjenvalgtes her indtil sin Død, som oftest ved Kaaring. Han sluttede
sig vel til Bondevennerne og udtalte allerede 1850, hvor ønskeligt
det vilde være snart at faa en Lov om Fæstevæsenets Afløsning,
men han var ingen udpræget Partimand og stemte i Regelen imod 
Partiets yderliggaaende Forslag; dog stemte han for Frølunds
Forslag om at nægte de første Digtergager og imod Bevillingen til
den første Bondehøjskole. Han tog kun sjælden Ordet, men blev
tidlig Medlem af vigtige Udvalg, 1850 om Udjævning af Hartkornsforskjellen 
og om Pensionsloven, 1850-51 af Finansudvalget (paa
ny 1852-53) og af Udvalget om Toldgrænsens Forlæggelse (var
dets Formand), 1851-52 om den ny Kommunalordning og 1852-53 
af den forenede Rigsdags 25 Mands Udvalg om Arvefølgen.
1852 var han Bondevennernes Kandidat til Formandspladsen i
Folketinget og blev i Juni 1853 Madvigs Efterfølger i dette Hverv, som
han i mere end 6 Aar røgtede med stor Dygtighed og Sikkerhed,
hvorfor hans Gjenvalg ingen Sinde mødte Modstand. Han hævdede
i Okt. 1854 med Kraft Tingets Værdighed og Grundlovens
uindskrænkede Gyldighed over for Ministeriet Ørsted, men vilde dog
ikke være med til at overbringe Tingets Mistillidsadresse til
Kongen. Efter Evne støttede han det følgende Ministerium i
Fællesforfatningens Gjennemførelse 1855, ligesom han 1858 fastholdt 
dens usvækkede Lovlighed over for J. A. Hansen og hans Meningsfæller.
1856 valgtes han i Folketinget -- dog ikke af Bondevenner -- til
Medlem af Rigsraadet, men indtog her en meget tilbagetrukken
Stilling; han stemte 1858 for Kjøbenhavns Søbefæstning.

Imidlertid var han i Dec. 1855 bleven Amtmand i Frederiksborg 
Amt og kom derved til at staa i et nærmere personligt Forhold 
til Kong Frederik VII og dennes Ægtefælle; han blev i Dec.
1858 Kammerherre. Dette var sikkert medvirkende til, at han efter
Ministeriet Halls Afgang 2. Dec. 1859 blev Konseilspræsident og
Justitsminister samt midlertidig Minister for Holsten. Det
Ministerium, han saaledes dannede, var vistnok langt fra at være et
Venstre- eller Bondevenneministerium -- foruden R. selv hørte kun V.
A. Borgen til Bondevennerne --, men det stod dog i skarp
Modsætning til dets nærmeste Forgænger, som var af ren national-liberal 
Farve, og blev strax hilset med stor Velvilje af Folketingets
Flertal, men med lige saa stærk Mistillid af de den Gang raadende
Kredse og af Hovedstadens Befolkning. Som Justitsminister gjorde
R. det første Skridt til at faa Retsbetjentene satte paa fast
Lønning (Sagen ordnedes 1861 af hans Eftermand) og til at faa afgjort
et længe omtvistet Spørgsmaal om Erklæringers Meddelelse til
Ansøgere og Klagere, hvilket han allerede 1852 som Udvalgsmedlem
havde haft Lejlighed til at give sig af med, i det han da forgjæves
søgte at gjennemføre et Mæglingsforslag. End videre gav Jessen 
som Indenrigsminister Stødet til en ny kommunal Valglov for
Kjøbstæderne og til Gjenoptagelse af Spørgsmaalet om Jærnbaner i
Nørrejylland, medens Borgen vilde forberede Præsternes faste Lønning.
Men hvorvidt Ministeriet R. vilde have formaaet at lede
Udviklingen ind i et raskere og mere demokratisk Spor, endsige om
det havde kunnet fremkalde en Løsning af Striden med Tyskland
(der paatænktes aabenbart en bestemtere Udskillelse af Holsten),
det kom til at staa hen i det uvisse, da Ministeriet efter kun 2
Maaneders Bestaaen opløstes ved R.s pludselige Død 8. Febr. 1860.
Dog havde R. i den korte Tid vundet almindelig Agtelse ved sin
Dygtighed, selv hos politiske Modstandere, og man erkjendte fra
alle Sider, at hans Bortgang var et stort Tab for Landet. Hans
Jordefærd foregik under megen Højtidelighed, Grundtvig holdt
Ligtalen, og i Ligfølget vare bl. a. de 500 Bønder, som fra alle
Landets Egne vare sendte ind til Kongen i Anledning af Frederiksborg
Slots Brand. I April 1862 sattes paa R.s Grav paa Assistens
Kirkegaard et Mindesmærke, «rejst af Kong Frederik VII, det menige
Folk og dets Venner». -- R. havde 7. Nov. 1839 ægtet Albertine
Georgine Ratenburg, Datter af Kancelliraad, By- og Birkeskriver
P. H. R. i Hillerød (d. 1830). Hun døde 7. Juli 1891, 79 Aar gammel.

F. Barfod, Rigsdagskal. 
Illustr. Tid. I, 165. 
Fædrelandet 10. Febr. 1860.

<i>Emil Elberling.</i>

</chapter><chapter name="Rotwitt, Elisitts Marius,</b> 1820-94, Skolemand">

<b>Rotwitt, Elisitts Marius, 1820-94, Skolemand, var Søn af 
den norskfødte Kapitajn ved 3. jyske Infanteriregiment Augustinus
Meldahl R. (f. 1776 d. 1829) og Helene Sophie f. Nerger. Han
blev født i Aarhus 9. Marts 1820 og skulde gaa den juridiske Vej;
men da han havde større Lyst til Lærergjerning, blev han 1841
Huslærer paa Ørskovgaard ved Horsens og 1846 privat dimitteret
fra Lyngby Seminarium. R. var derpaa Hjælpelærer i Laasby ved
Skanderborg, indtil han 1851 overtog den Folkehøjskole, som
Rasmus Sørensen 1848 havde begyndt i Uldum ved Vejle. Her var
han Forstander til 1871, dog løsnedes hans Forhold til Skolen
noget, da han 1861 blev Rigsdagsmand. 1864 oprettede han i
Sæby ved Ruds-Vedby en Højskole, der 2 Aar efter flyttedes til
Høng, og som han bestyrede til 1872, samtidig med Skolen i
Uldum. 1872 stiftede han Sjørslev Folkehøjskole i Viborg Amt, hvor
han var Forstander til 1877. Derefter ledede han en Privatskole i
Gjørlev ved Tissø til sin Død, 28. Juli 1894. R. var Folketingsmand 
for Aarhus Amts 3. Valgkreds 1861-64 og 1866-72. Han 
stod den Bjørnbakske Retning nær, og da han ved det forenede
Venstres Dannelse sluttede sig til dette Parti, faldt han for Lærer
N. Jensen, Dyngby. 1874-94 var han Revisor i «Danmarks
Lærerforening». Ægtede 22. Avg. 1869 Jakobine Kirstine Wiuff, Datter
af Skræddermester Søren Larsen W. i Hørsholm. 

<i>Joakim Larsen.</i>

</chapter><chapter name="Roulund, Rasmus, 1783-1845, Godsejer">

<b>Roulund, Rasmus,</b> 1783-1845, Godsejer, er født 20. Sept. 
1783 i Odense, hvor Faderen, Hans Rasmussen R., der var født i
Landsbyen Raagelund, og som senere ejede Herregaarden Store Hesbjærg, 
da var Gjæstgiver; hans Moder hed Abelone f. Berthelsen.
R., der 1801 blev Student fra Odense og 1806 juridisk Kandidat,
udnævntes 1810 til Avditør ved Prins Ferdinands Dragoner, der da
garnisonerede paa Sjælland, men tog allerede næste Aar sin Afsked,
hvorpaa han 1812-26 var Forpagter paa den af Faderen kjøbte 
Herregaard Løvegaard ved Slagelse, som han
imidlertid paa Grund af de for Landmændene daarlige Aar snart
maatte forlade. Senere kjøbte han Herregaarden Store Restrup med
Gods ved Aalborg, hvor han døde 1. Marts 1845. R. var fra de
raadgivende Stænders Oprettelse til sin Død Medlem af Stænderforsamlingen 
i Viborg, til hvis mest frihedssindede Medlemmer han
hørte, men hvor han trods sine udmærkede Evner, klare Hoved
og skarpe Tunge aldrig kom til at spille nogen fremragende Rolle,
vel nærmest paa Grund af, at hans frisindede Anskuelser i Praxis
vanskelig kunde forliges med hans Interesser som større
Jordegodsejer. R. var 1812 bleven gift med Karen Christine Rasmussen 
(f. 22. April 1793 d. 2. Okt. 1856), Datter af Forpagter paa Løvenborg 
Ole R. og Margrethe Hedevig f. Fogh, der var Enke efter Cand. theol. 
Niels Gram.

Aalborg Stiftstid. 1845, Nr. 45.

<i>C. E. A. Schøller.</i>

</chapter><chapter name="Rovsing, Kristen, 1812-89, Skolemand">

<b>Rovsing, Kristen,</b> 1812-89, Skolemand, født i Mariager 3. 
Dec. 1812 og Søn af Organist Niels Christensen R. og Zidsel Marie 
Svendsdatter. Han blev dimitteret fra Lyngby Seminarium 1831,
tog Artium 1836 efter privat Forberedelse og blev theologisk
Kandidat 1841. Efter at han fra 1844 havde været Lærer i klassiske
Sprog og Dansk ved Borgerdydskolen i Kjøbenhavn og Mariboes
Skole, gjorde han 1852-53 en pædagogisk Rejse til Tyskland og
Schweits og blev ved sin Hjemkomst Bestyrer af den førstnævnte
Skole efter C. V. Rimestad. Tillige var han Lærer i Dansk ved
den militære Højskole og Officersskolen 1854-72. Da R. overtog
Borgerdydskolen, var denne sin Opløsning nær, men under hans
Bestyrelse (1853-68) steg Elevantallet til det flerdobbelte, og 
Undervisning og Disciplin forbedredes, saa at Skolen fik det ansete
Navn, den senere har bevaret.

R. var en fortrinlig Lærer med stor Evne til fængslende
Fremstilling; tillige havde han ved sin Personlighed en betydelig
Indflydelse paa Eleverne. Han var en nøgtern og kritisk Natur, hos
hvem Forstandsudviklingen saa afgjort havde Overvægten, at han
kunde være uforstaaende over for flere af Gemytslivets Ytringer.
Men hans skarpe Dømmekraft gjorde ham fordomsfri og gav ham
et uafhængigt Syn paa mange Forhold. Tillige vidste han i en
ikke ganske almindelig Grad at forene Pædagogikkens Theori og
Praxis. I Overensstemmelse med sin dobbeltsidige Uddannelse som
Seminarist og Akademiker omfattede han den lavere og den højere
Skole med lige Interesse- for ham var der ingen Væsensforskjel
imellem dem; de vare kun at betragte som 2 koncentriske Kredse
af forskjelligt Omfang. Ligesom han syslede med videnskabelig
Pædagogik og endog 1882 gjorde et forgjæves Forsøg paa at blive
ansat som Docent i dette Fag ved Universitetet samt med stor
Interesse drøftede Latinskolens Ordning, snart i Bladartikler og
snart i officielle Erklæringer, saaledes skrev han ogsaa om
Folkeskolens Anliggender, tog virksom Del i de første nordiske
Skolemøder 1868 og 1870, aspirerede i de følgende Aar til en Plads som
Tilsynsmand i Folkeskolen og blev efter Professor S. Heegaard
Examinator i Pædagogik ved Skolelærerexamen 1882-89. 
-- R. døde 16. Jan. 1889.

I 1871 foretog han paa Kultusministeriets Opfordring en
pædagogisk Rejse til Sverige og i 1873-74 en lignende til Nordamerika.
Sine Erfaringer paa disse Rejser skildrede han i «Det svenske
Folkeskolevæsen efter Optegnelser paa en Rejse» (1872) og «Fra et
Besøg i de amerikanske Skoler» (1876), der tillige indeholde jævnlige
Henblik paa vore hjemlige Forhold. Mere direkte fremsatte han
sine pædagogiske Anskuelser i forskjellige Betænkninger til
Ministeriet (offentliggjorte i «Fædrelandet» 1862) om Ordningen af
Afgangsexamen og om Sprogundervisningen i Latinskolerne samt i
«Bidrag til praktisk Pædagogik» (1876). Han tog Ordet for en
fælles Fordannelse for alle Børn og en organisk Forbindelse mellem
de forskjellige Arter af Skoler, for at indskrænke Skolens
Religionsundervisning til Moralen og det fælles religiøse, men henvise det
særlig konfessionelle til de forskjellige Trossamfund, for en fyldig
Anskuelsesundervisning og for Indførelse af Samfundslære. R.
hævdede de klassiske Sprogs Berettigelse i den højere Skole paa Grund
af deres Betydning for Tilegnelsen af den evropæiske Civilisation;
dog kunde Græsk indskrænkes og eventuelt gjøres til et valgfrit
Fag, i det gode Oversættelser erstattede Læsning af Forfatterne i
Originalsproget. R. indførte Svensk og Oldnordisk i
Borgerdydskolen, før nogen anden Skole optog disse Fag, og som
Begyndersprog foretrak han Fransk for Tysk.

Hans mangeaarige Virksomhed som Dansklærer bragte ham
som Forfatter til ogsaa at behandle sproglige, især orthografiske,
Spørgsmaal. I sin Ungdom var han Skandinav og Tilhænger af
N. M. Petersens Retskrivning. I en udførlig Anmeldelse af dennes
Afhandling «Den nordiske Oldtids Betydning for Nutiden» (i «Nord.
Lit. Tid.» 1846, senere optrykt under Titel «Om dansk Retskrivning», 
1860) slutter han sig til Petersens Ønske om at nærme de
nordiske Sprog til hinanden og ligesaa deres Retskrivning. Men
dreven af sin Trang til at staa ene og svinge Kritikkens Svøbe slog
han om, da Stemningen begyndte at vende sig i den af ham
anbefalede Retning, og nu stillede han sig paa den overleverede
Ret-skrivnings Side. I «Retskrivningsspørgsmaalet i dets Betydning for
Litteraturen og Folket» (1869) angreb han baade Rasks og N. M.
Petersens orthografiske Forslag og tillige de af Retskrivningsmødet
i Stockholm s. A. fattede Beslutninger. Hermed fortsatte han i de
Artikler i «Nær og Fjærn», som han 1881 samlede under Titel
«Konservative Sprogbemærkninger til belejlig Overvejelse for de
vaklende»; men hans Forsøg paa at standse Strømmen blev
forgjæves. I Samfundet til den danske Litteraturs Fremme var han
Medlem af Bestyrelsen 1849-53 og senere i en Aarrække af dets
Samfundsraad.

Ogsaa Politikken udøvede Tiltrækning paa R. Allerede som
Student hørte han til Oppositionen og var 1840 Medbestyrer af
«Studentersamfundet» i dettes korte Levetid. 1849 anbefalede J. A.
Hansen ham i «Almuevennen» som en frisindet og uafhængig
Mand, der i politiske Spørgsmaal hældede til Demokratiet. Han
blev valgt til Folketingsmand for Randers Amts 1. Valgkreds
(Mariager) 4. Dec. 1849 og mødte paa Rigsdagen indtil 1852, men fik
ingen fremtrædende Betydning. Overhovedet gjælder det om R.s
hele Virksomhed, at uden for hans Gjerning som Lærer og
Skolebestyrer fik han ikke den Betydning, hans Evner og Indsigt 
syntes at kvalificere ham til.

R., der 1858 blev titulær Professor, ægtede 11. Febr. 1845
Marie Nicoline Theodore Schack (f. 11. Nov. 1814 d. 25. Sept. 1888),
Datter af Provst Nicolai Clausen S. og Tagea Dorothea f. Erasmi og 
Søster til Forfatteren af «Fantasterne». Hun var en ivrig 
forkæmper for Kvindesagen.

Erslew, Forf. Lex.
Illustr. Tid. XXX, Nr. 18.

<i>Joakim Larsen.</i>

</chapter><chapter name="Rovsing, Niels Thorkild, f. 1862, Læge">

<b>Rovsing, Niels Thorkild,</b> f. 1862, Læge. Th. R. er en Søn 
af den i sine senere Aar som politisk Forfatter optraadte Kapitajn
Niels Michael Lange R. (d. 1894) og Anna Charlotte f. Crone, og
fødtes i Flensborg 26. April (efter Daabsattesten 26. Maj) 1862.
Dimitteret fra Metropolitanskolen 1879 tog han 1885 Lægeexamen,
fungerede derefter som Reservelæge ved Garnisonshospitalet og
Kandidat ved Frederiks Hospital og kastede sig samtidig over
bakteriologiske og kirurgiske Særstudier. Endnu som ganske ung
Kandidat gjorde han sig bekjendt i den medicinske Verden ved
Offentliggjørelse i danske og tyske Tidsskrifter af dygtige
experimentelle Undersøgelser over det den Gang af Kirurgerne højt
skattede Jodoforms Værd som Antisepticum, til Dels anstillede sammen
med Kandidat C. J. Heyn. Hans ugunstige Forsøgsresultater
fremkaldte videre Undersøgelser af udenlandske Bakteriologer og en
omfattende Diskussion i Tidsskrifterne, hvori han med Energi
deltog. I den følgende Tid dyrkede han særlig Studiet af Urinvejenes
kirurgiske Sygdomme og erhvervede sig 1889 Doktorgraden ved en
Afhandling om «Blærebetændelsernes Ætiologi, Pathogenese og
Behandling- kliniske og experimentelle Undersøgelser», et betydeligt
Arbejde, der i høj Grad vidnede om selvstændig videnskabelig Evne
og Fremstillingstalent, men som ved sin kategoriske Gjennem førelse
af de experimentel-bakteriologiske Synspunkter i Sygdomslæren
ligesom hans første Arbejde fremkaldte skarp Opposition fra Klinikeres
Side og gav ham Anledning til en ny og polemisk Afhandling om
Spørgsmaalet «Om Blærebetændelse; Forsvar og Antikritik» (1890).
Sine Specialstudier og Undersøgelser fortsatte han ihærdig i den
følgende Tid, gav hyppig mindre Meddelelser derom ligesom ogsaa
om andre kirurgiske Spørgsmaal og offentliggjorde (1897) et nyt
omfattende Arbejde: «Kliniske og experimentelle Studier over
Urinorganernes infektiøse Sygdomme», der atter gav Anledning til
vidtløftig Diskussion og Polemik med andre Forskere. Imidlertid havde
han i Forbindelse med disse Studier og sammen med Virksomhed
som Privatdocent og (fra 1892) som Medredaktør af
«Hospitalstidende» udviklet en bestandig videregaaende Virksomhed som
praktisk Kirurg, ogsaa særlig paa Urinvejenes Omraade. Efter at han
1889-92, med en kort Afbrydelse i 1890, havde fungeret som 
Reservekirurg ved Frederiks Hospital, virkede han i de paafølgende
Aar som Kirurg ved Børnehospitalet og ved Røde Korses Klinik.
Hans videnskabelige Forskninger kunde nu anlægges paa bredere
klinisk Basis og bare snart fremtrædende Frugt i en stort anlagt
og ligesom de tidligere Arbejder paa nye og selvstændige
Synsmaader rig Speciallærebog: «Urinorganernes kirurgiske Sygdomme»
(I-II, 1895-99). 1899 modtog han efter afholdt Konkurrence
Udnævnelse til Professor ved Universitetet i Operationslære. -- 1890
ægtede han Marie Emilie Raaschou, Datter af Vinhandler
Hans-Georg R.

Carøe og Selmer, Den danske Lægestand, 6. Udg. 
Univ.-Program til Reformationsfesten 1889. 
Illustr. Tid. XLI, Nr. 2.

<i>Jul. Petersen.</i>

</chapter><chapter name="de Roye de la Rochefoucauld, s. Rochefoucauld (ovfr. S. 136).">

<b>de Roye de la Rochefoucauld,</b> s. Rochefoucauld (ovfr. S. 136).

</chapter><chapter name="Royem, s. Røyem.">

<b>Royem,</b> s. Røyem.

</chapter><chapter name="Ruben, Isak Hendel, 1789-1868, Industridrivende">

<b>Ruben, Isak Hendel,</b> 1789-1868, Industridrivende, er født 
10. Avg. 1789 i Kjøbenhavn, hvor hans Fader, Jacob Hendel R.,
der var født i Altona, efter Bevilling af 1780 drev et
Kattuntrykkeri. Han blev opdragen i Faderens Virksomhed, og efter
dennes Død begyndte han efter en ny Bevilling 1810 et eget
Kattuntrykkeri, der fra først kun var lille, men efterhaanden voxede
til en stor Virksomhed, navnlig da det udvidedes til Farvning og
Appretering. 1844 fik det en Dampmaskine. 1859 anlagde R.
endelig et Bomuldsvæveri paa Roligheds vej en. 5. Dec. 1820 havde
han ægtet Susanne Bloch (f. 15. Okt. 1794 d. 6. Marts 1868); 10.
Dec. 1868 døde han. En Række Legater, der bære hans og hans
Hustrus Navne, traadte i Kraft efter hans Død. -- Virksomheden
fortsattes af Sønnen <i>Bernhard R.</i> (f. 21. Juni 1829), der
byggede dygtig videre paa det lagte Grundlag. 1876 brændte
Fabrikken paa Rolighedsvej, men den blev hurtig gjenopført i
fuldstændig tidssvarende Skikkelse, og Lejligheden benyttedes til at
flytte Farveriet og Appreteringsanstalten fra Byen ud til Rolighedsvej, 
hvor der samtidig (1877) anlagdes et Blegeri. Han skabte i
det hele her en stor og velordnet Textilfabrik, der 1880 fejrede et
Hundredaarsjubilæum, ved hvilket han stiftede et Legat for dens
Arbejdere. Ved sit Sølvbryllup i 1890 stiftede han et andet større
Legat. 1888 blev han udnævnt til Etatsraad, og 25. Nov. 1896 
døde han. 29. Jan. 1865 havde han ægtet Ida Coppel (f. 15. Juli
1845 i Hannover), der fortsætter den store Virksomhed.

Illustr. Tid. XXI, 298 f.
Berlingske Tid. 9. April 1880.

<i>C. Nyrop.</i>

</chapter><chapter name="Rubin, Gottfred, 1842-1900, Vexelerer">

<b>Rubin, Gottfred,</b> 1842-1900, Vexelerer, var født i
Kjøbenhavn 25. Sept. 1842 og var en Søn af Boghandler David R. (f. i
Gnesen 1807, d. i Kjøbenhavn 1871) og Caroline f. Cohen (f. i
Kjøbenhavn 1811, d. 1887). I en ung Alder kom han i Lære hos
Vexelererfirmaet I. S. Hahns Enke, hvor han forblev, indtil han
1872 etablerede sig sammen med M. J. Meyer under Firmaet M. J.
Meyer & Co. Da Meyer døde et Par Maaneder efter, fortsatte
R. Forretningen alene, indtil han 1875 associerede sig med Laurids
Bing, hvorefter Firmanavnet forandredes til Rubin & Bing. Denne
Forretning fik snart et betydeligt Omfang og en meget anset
Stilling. Under de urolige Forhold i 1885 kom den i Vanskeligheder,
men efter at disse vare overvundne, tog den et meget stærkt
Opsving. Firmaet er bl. a. Bankier for en Del Banker og
Andelsforetagender i Provinserne og Kommissionær for Østifternes
Hus-mandskreditforening og har deltaget i Stiftelsen af adskillige større
Aktieselskaber, blandt andre Fabrikken «Titan» og de kjøbenhavnske
og frederiksbergske Sporvejsselskaber. I flere af disse Aktieselskaber
var R. et meget virksomt og energisk Bestyrelsesmedlem. Ogsaa
uden for Forretningslivet fik han Lejlighed til at lægge sine
Kundskaber og sin Begavelse for Dagen, om han end holdt sig tilbage
fra direkte Deltagelse i det offentlige Liv. Bl. a. har han i
forskjellige Dagbladsartikler leveret dygtige Indlæg, særlig i
Diskussionen om Penge- og Kreditforhold. R. ægtede 1877 Emma
Lewinsohn, Datter af Kjøbmand L. i London. Han døde 29. Marts 1900.

<i>E. Meyer.</i>

</chapter><chapter name="Rubin, Marcus, f. 1854, Statistiker">

<b>Rubin, Marcus,</b> f. 1854, Statistiker. R., en Broder til
ovennævnte Vexelerer G. R., blev født i Kjøbenhavn 5. Marts 1854
og blev i 1871 Student, hvorefter han kastede sig over 
Nationaløkonomi. Han tog i Sommeren 1874 statsvidenskabelig 
Examen og indleverede s. A. en Besvarelse af Universitetets
statsvidenskabelige Prisopgave, for hvilken han fik et «særdeles 
hæderligt» Accessit. Det følgende Aar fik han Ansættelse under 
Kjøbenhavns Magistrat som Sekretær ved et Udvalg og fik samtidig det 
Hverv at foretage indledende Arbejder til en kommunal Statistik for
Hovedstaden, og der udkom nu under hans Ledelse fra 1876 en Række
statistiske Arbejder. I 1883 oprettedes et egentligt statistisk 
Kontor, hvis første Chef han var, indtil han i Sept. 1895 udnævntes
til Chef for Statens statistiske Bureau; efter dettes Omorganisation
ved Lov af 16. Dec. 1895 udnævntes han til Direktør for Bureauet
fra 1. Jan. 1896. R. har Sæde i Bestyrelserne for Nationaløkonomisk 
Forening (siden 1892) og den danske historiske Forening (siden
1897). 24. April 1881 ægtede han Kaja Davidsen (f. i Kjøbenhavn
12. Nov. 1854).

Allerede tidlig begyndte R. at udfolde en omfattende og flersidig 
litterær Virksomhed. Ikke mindst gik hans Interesse i
Retning af historisk-statistisk Forskning, som f. Ex. fik Udslag i
Studier over Kjøbenhavns Befolkningshistorie og i hans Fremstilling
af Fattigvæsenets Historie, hvilket sidste Arbejde udkom i 1879 som
et Led i Kjøbenhavns statistiske Tabelværk. Han blev en flittig
Bidragyder til forskjellige Tidsskrifter, saaledes til «Nationaløkonomisk 
Tidsskrift» og «Historisk Tidsskriit», foruden at han jævnlig
tog Ordet i Dagspressen. Under denne litterære Produktion gjorde
han sig gjældende ved sit livlige Sprog, sin klare Fremstilling og
sin ualmindelige Slagfærdighed, der ogsaa mærkedes ved mundtlige
Diskussioner om Dagens socialpolitiske Spørgsmaal i Nationaløkonomisk 
Forenings Møder saa vel som ved andre Forhandlinger. I
1886-90 udgav han under Samarbejde med Professor H. Westergaard 
2 socialstatistiske Arbejder: en Undersøgelse om Landbefolkningens 
Dødelighed og en Ægteskabsstatistik, af hvilke den sidste
samtidig udkom paa Tysk.

En Anledning til at koncentrere sine historisk-statistiske Studier
fik R. ved en Opfordring fra Komiteen til Bedømmelse af en
Prisopgave til Minde om L. N. Hvidt, omhandlende Kjøbenhavns
Udviklingshistorie i Tiden fra 1807-57. 2 Gange var der indkommet
Besvarelse af denne Prisopgave, uden at Komiteen saa sig i Stand
til at tilkjende Forfatterne Præmie. Komiteen henvendte sig da
til R. med en Opfordring til at tage fat paa denne Opgave. Under
flittige Arkivstudier naaede han i 1892 saa vidt, at han kunde
offentliggjøre et 1. Bind: «i8o7-14. Studier over Kjøbenhavns og
Danmarks Historie», hvortil i 1895 «Frederik VI's Tid» sluttede sig.
Disse Skrifter modtoges med Anerkjendelse fra alle Sider som vægtige 
Bidrag til Forstaaelsen af det skildrede Tidsrums økonomiske og
sociale Historie, der ved de vidtløftige Kildestudier paa forskjellig
Maade uddybede og berigtigede den gængse Opfattelse af hin Tid.

Da det statistiske Bureaus Omorganisation stod for Døren og
dets hidtidige Leder, Marius Gad (V, 524), stod i Begreb med at 
ombytte sin Stilling med en anden Embedsgjerning, maatte
Opmærksomheden ganske naturlig hen vendes paa R., og han fik
saaledes anden Gang i sit Liv den Opgave at organisere en
administrativ Virksomhed, denne Gang i et langt betydeligere Omfang.
De Forventninger, der knyttedes til ham, bleve heller ikke skuffede,
i det det i kort Tid lykkedes ham med Bistand af gode Kræfter
fra Bureauets ældre Tid og af dygtige Hjælpere med forskjellig
Uddannelse, der knyttedes til det udvidede Bureau, at give dette
et stærkt Opsving med et Præg af Hurtighed og Initiativ, der
gjorde Bureauet jævnbyrdigt med de ledende Institutter af samme
Art i Udlandet.

<i>H. Westergaard.</i>

</chapter><chapter name="Rud, Anne, --1533">

<b>Rud, Anne,</b> --1533, Datter af nedennævnte Jørgen R. (d. o. 
1504), blev ved 1493 gift med den bekjendte Hr. Henrik Krummedige
(IX, 549), der ved hende blev Ejer af Elvedgaard. Hun blev Moder til
flere Børn, af hvilke dog kun en Datter blev voxen, blev selv Enke
1530 og levede saa dels paa Valden, dels paa Mogenstrup til sin
Død faa Aar efter, i Juni 1533. Hvor væsentlig en Rolle hun har
spillet i sin Ægtefælles omtumlede Liv, lader sig nu til Dags næppe
nok skimte, og der vilde ikke have været Anledning til at
fremhæve hendes Navn fremfor saa mange andre af hendes samtidige
kvindelige Standsfællers, hvis hun ikke gjennem sin tilfældigvis til
vore Dage bevarede omfattende Brevvexling, særlig med sin Ægtefælle, 
sin Datter og Svigersøn, Hr. Eske Bille, ubevidst var kommen
til at yde et højst værdifuldt Bidrag til dansk Kulturhistorie i den
første Menneskealder af det 16. Aarhundrede. Disse Breve, der
vidne om Brevskriverindens for den Tids Kvinder usædvanlig
omhyggelige Opdragelse, i det hun aabenbart med stor Lethed har
overført sine Tanker paa Papiret, omhandle nemlig alle mulige, saa
vel offentlige som private, Forhold, lige fra Tidens politiske Rørelser
til de mest huslige Begivenheder som Børnebørnenes Befindende
og Opdragelse, hendes Tyendehold, ja endog Hundehold osv.
Selvfølgelig spille hendes økonomiske Forhold, den brydsomme
Oppebørsel af Landgilde osv. af hendes Len -- foruden et Par norske
Len havde hun Livsbrev paa vor Frue Kloster i Roskilde -- og
hendes store Jordegods og Afviklingen af Hr. Henr. Krummediges
omfattende Pengeaffærer en fremtrædende Rolle i Brevene, særlig
fra hendes Enkestand, men til Gjengjæld indtage de ellers til Datidens 
Brevstil hørende, mere eller mindre intetsigende  Høflighedsudtryk, 
der ellers ofte forsumpe eller helt kvæle det virkelige Indhold, 
en forholdsvis forsvindende Plads i Fru A. R.s lange Skrivelser, af
hvilke den største Del er trykt i Vedel Simonsens Efterretn. om de
danske Ruder I, 139 ff.

<i>Thiset.</i>

</chapter><chapter name="Rud, Corfits, 1573-1630, til Fuglsang og Sandholt">

<b>Rud, Corfits,</b> 1573-1630, til Fuglsang og Sandholt, født 21.
Marts 1573 paa Sandholt og Søn af nedennævnte Erik R., blev
som lille Dreng forældreløs og opdroges hos forskjellige Slægtninger.
Efter at have gjennemrejst en stor Del af Evropa, studeret i Padua
(1592), Siena (1593) og Orleans (1597) og erhvervet sig stor Sprogkundskab 
blev han i Julen 1599 Hofjunker, i hvilken Egenskab han
ledsagede Christian IV til Norge 1601 og 1602, men 1603 opgav han
sin Hofstilling og drog til Nederlandene, hvor han tog Tjeneste hos
Prins Morits af Oranien. Opholdet her blev dog ikke langvarigt,
endnu s. A. var han tilbage, og 20. Maj 1604 stod hans Bryllup
med Dronningens Kammerjomfru Birgitte Rosensparre (f. 24. Jan.
1586 d. 29. April 1645), Batter af Oluf R. (ovfr. S. 301). 1606
forlenedes han med Hindsgavl, som han beholdt til 1621. Skjønt han
ikke længer var ansat ved Hove, var han dog oftere om Kongens
Person, saaledes 1605 paa en Tur til Skaane og 1606 paa Englandsrejsen, 
ligesom han 1611 stod Fadder ved Hertug Ulriks Daab.
For den 1609 oprettede fynske Rytterfane blev han Ritmester og
deltog i Spidsen for den i Kalmarkrigen. I Begyndelsen af denne
førte han Vagttilsynet ved Skaanes Grænser, og da Elfsborg havde
overgivet sig i Maj 1612, blev han indsat som Befalingsmand der.
Efter længere Tids Svagelighed fratraadte han 1627 sin Ritmesterstilling, 
og 5. Febr. 1630 gjorde Døden Ende paa hans Lidelser, paa
den samme Gaard, hvor han var født, 3 Dage efter at hans eneste
gjenlevende Søn, næppe 19 Aar gammel, var gaaet bort.

C. R. var Godsejer i stor Stil. I sine unge Aar skrev han
sig til Rudbjærggaard (paa Laaland), der dog senere ved det
endelige Skifte 1604 gik over til Broderen Knud. Ved samme Skifte
tilfaldt Enggaard i Fyn og Fuglsang paa Laaland C. R., og da
Broderen Knud døde 1611, arvede han efter ham Sandholt i Fyn,
dog først efter en langvarig Proces med Enken, Ellen Marsvin.
Desuden har han maaske paa sin Hustrus Vegne ejet Andel i
(Vester) Vallø. Nogle Aar før sin Død angaves han at eje 1832
Tdr. Hartkorn. Hans 4 Døtre fik ansete Mænd: Niels Trolle,
Niels Krabbe (IX, 395), Christen Skeel og Gregers Krabbe (IX, 388).

H. Michelssøn, Ligpræd. ov. C. R. (1631). 
Vedel Simonsen, De danske Ruder II, 182 ff. 
Danske Mag. 4. R. V, 2 ff.

<i>C. F. Bricka.</i>
</chapter>
<chapter name="Rud, Erik, 1519-77 til Fuglsang og Møgelkjær, Rigsraad">

<b>Rud, Erik,</b> 1519-77 til Fuglsang og Møgelkjær, Rigsraad,
var Søn af nedennævnte Knud Jørgensen R. og blev født 19. Febr.
1519. Ved hans Daab figurerede 2 Helgener (St. Mogens og St.
Anna) blandt Fadderne. Han drog tidlig Opmærksomheden hen
paa sig, ved at han 1542 paa Vognserup dræbte en anden Adelsmand, 
Niels Ovesen Skram, antagelig i Duel, thi Drabet synes ikke
at have haft skæbnesvangre Følger for E. R. 1545 fik han
Hovedgaarden Hindsels i Pant af Kronen og var formodentlig alt da,
eller i hvert Fald fra 1546, Hofsinde. Som saadan var han med
i det store Brudetog til Sachsen 1548. Han deltog som Fændrik
ved Kongens Hoffane med Hæder i Ditmarskerkrigen 1559, hvorfor
Kongen ogsaa ved den paafølgende Kroning tilbød ham Ridderslaget, 
men som adskillige af sine Standsfæller undslog han sig for
at modtage den tiltænkte Udmærkelse. Ogsaa i den følgende
svenske Krig tog han virksom Del. I 1564 sendtes han som Chef
for Orlogsskibet «Svenske Jomfru» sammen med 3 andre Skibe til
Herluf Trolles Flaade, men undervejs stødte de uforvarende paa
den svenske Flaade, der ved at skyde dansk Løsen søgte at lokke
dem i en Fælde, som kun E. R. i Tide opdagede og undgik.
Han fulgte saa Herluf Trolles Flaade, ogsaa det næste Aar, da
han i Juni med sit Skib deltog i Slaget under Femern og 7.
Juli, nu under sin Broder Otte R.s Anførsel, i Slaget ved
Bornholm, men efter at Broderen var bleven fangen, fik han selv som
Admiral Overkommandoen over den danske Flaade Resten af Aaret,
der imidlertid forløb uden flere større Sammenstød med den
fjendtlige Flaade. Derimod fulgte han 1566 Landhæren som en af de
3 Krigskommissærer, og omtrent ved denne Tid fik han Sæde i
Rigsraadet.

Ogsaa som Lensmand indtager E. R. en fremragende Stilling,
i det han efterhaanden var forlenet med Vestervig Kloster 
(1547-57), Riberhus (1557-59), V6rgaard (1559-73), Halsted Kloster
(1559-65), Ravnsborg (1559-71) og Nykjøbing (1568-69). 1573
forlenede Kongen ham med Kjærstrup, og da dette Slot snart efter
blev mageskiftet bort, fik han i Steden Aalborghus, som han
beholdt til sin Død. Foruden de 2 forannævnte Hovedgaarde ejede
E. R. Enggaard og Hynderup, som han tilkjøbte sig, og Sandholt,
som han fik med sin Frue, Anne Jacobsdatter Hardenberg (d. 1575),
hvilket Ægteskab til Gjengjæld skaffede ham en brydsom Andel i
hans Svigermoders mange Processer (jvfr. X, 524). E. R. blev syg 
1577 paa Hjemvejen fra Prinsens (Christian IV's) Daab og døde
paa Fuglsang (begravet 7. Avg.).

Vedel Simonsen, De danske Ruder II, 59 ff.

<i>Thiset.</i>

</chapter><chapter name="Rud, Jens, --o.1404, Rigsraad">

<b>Rud, Jens,</b> --o.1404, Rigsraad, Stamfader for hele den
siden saa bekjendte danske Adelsslægt Rud og selv en betydelig og
anset Mand, nævnes første Gang 1360 og betegnes da som «unge
J. R.»; der har altsaa samtidig levet en gamle J. R., mulig hans
Fader, thi selv nævnes han i Slutningen af sin Levetid ofte som
gamle Hr. J. R. til Adskillelse fra sin Søn af samme Navn. 1369
forekommer han som Høvedsmand paa Korsør, og Aaret efter sendte
Kongen ham med Foræringer til Paven for at udvirke Bandlysning
af Kongens oprørske Undersaatter; formodentlig var han alt da
Medlem af Kongens Raad, men først 1382 kaldes han Ridder. I
Mellemtiden synes han at have været Høvedsmand paa Holbæk,
men 1387 var han Høvedsmand paa Vordingborg og 1390 paa
Jungshoved, som han 1396 afstod mod at faa Møen og Stegehus
i Forlening paa 5 Aar. Formodentlig var det derfor ikke ham,
men hans Søn af samme Navn, der 1400 var Høvedsmand i Telge.
Som Medlem af Raadet forekommer han i en Række vigtige
Statsakter; særlig bør fremhæves, at han deltog i Unionsforhandlingerne 
i Kalmar 1397 og har beseglet Udkastet til Unionstraktaten. 
I den store Kongevalgsakt s. A. er hans Navn Nr. 2 af
den verdslige danske Adels, et talende Vidnesbyrd om den
fremragende Stilling, han da indtog. Alt 1391 havde han med sin
Hustru, Alhed Clausdatter Grubendal, stiftet Sjælemesser i Sorø 
Kloster, men døde dog vistnok først ved 1404.

Vedel Simonsen, De danske Ruder I, 23 ff.

<i>Thiset.</i>

</chapter><chapter name="Rud, Johan, --1609, til Møgelkjær">

<b>Rud, Johan,</b> --1609, til Møgelkjær, som han arvede efter
sin Fader, nedennævnte Otte R., og Løgismose, som han fik efter
sin ikke mindre berømte Morbroder Peder Oxe, Han studerede
1568 i Strasburg, 1573 i Padua, var 1578 og endnu 1583 Hofjunker,
fik 1588 Bøvling i Forlening, som han 1597 ombyttede med Ørum
Len, hvilket han beholdt til sin Død 1609. Han blev 1589 udskreven
til at tjene til Skibs, formodentlig i Anledning af Prinsesse Annas
Rejse til Skotland, 1590 ledsagede han Prinsesse Elisabeth til
Brunsvig, og ligeledes fulgte han oftere Christian IV paa Udenlandsrejser.
30. April 1587 havde han ægtet Anne Eriksdatter Hardenberg, der
ligesom sine nærmeste Slægtninge var af en sygelig Natur og 
hengiven til Datidens Overtro. Herved indvikledes J. R. i en Række
opsigtvækkende Processer, især da han sigtede en af de fornemste
Damer i den dalevende danske Adel, Fru Karen Gyldenstjerne til
Boller, for at have ladet hans Hustru forgjøre. Hermed skaffede
han sig naturligvis kun et Kontrasøgsmaal paa Halsen, men ellers
havde han for saa vidt Held med sig, som Fru Anne, efter at
hendes Anklage havde voldt et Par Troldkvinders Henrettelse 1596
paa Baag Herredsting, synes lidt efter lidt at have gjenvundet sin
aandelige Førlighed og først døde 2. April 1625. Selv døde han
alt 1609 (før 2. Juni).

Vedel Simonsen, De danske Ruder II, 196 ff.

<i>Thiset.</i>

</chapter><chapter name="Rud, Jørgen, --o.1504, til Vedby, Rigsraad">

<b>Rud, Jørgen,</b> --o.1504, til Vedby, Rigsraad, var Søn af
nedennævnte Mikkel R. og Elsebe Ottesdatter. Det er vistnok
ham, der under Navne som «Georrius Rute de Zelandia» o. lign.
findes immatrikuleret ved Universiteterne baade i Greifswald, Erfurt
og Rostock i Tiden 1458-63. Han synes nemlig at have været
yngre Søn -- en Broder af ham var Ridder allerede 1458 --, saa
at han maaske oprindelig har været bestemt for den gejstlige Stand; 
men den nævnte Broder døde tidlig, og J. R. arvede Slægtens
Hovedgaard Vedby. 1474 fik han Ventebrev paa det sjællandske
Bispelen Venslev (med Arløsetorp); han skulde tiltræde det efter
sin Mormoders Død, og han og hans Hustru Kirstine, der var
Datter af Erik Ottesen Rosenkrantz (ovfr. S. 202), skulde saa
beholde Lenet deres Livstid-, men J. R. synes dog at have overtaget
dets Styrelse allerede, før Mormoderen døde. 1482 havde han
tillige Roskilde Bisps Gods i Arløse, og 1475-8(5 nævnes han som
bispelig Lensmand paa Saltø. Fremdeles forekommer han som
Indehaver af Kronlenet Rønnebæksholm 1489-90 og som
Lensmand paa Holbæk 1492-99; 1495 fik han for Livstid i Pant det
saakaldte Ranes Gods i Kalø Len, som hans Svigerfader før havde
haft, og i alt Fald fra 1502 var han Lensmand paa Stege, som
han havde i Pant for 2000 Mark, men som 1505 indløstes fra hans
Enke af Anders Bille.

Som nævnt ejede J. R. Vedby, desuden erhvervede han en
Part i det nærliggende Kragerup, og gjennem sit Giftermaal fik
han efter al Sandsynlighed Elvedgaard paa Fyn og maaske ogsaa
Møgelkjær i Jylland. Med Jørgen Markmand til Harrested havde
han en heftig Trætte, bl. a. fordi han mente sig forurettet ved
den Maade, hvorpaa Jørgen Markmands Farfader havde ført 
Værgemaalet for sin Stifdatter Elsebe, J. R.s Moder; J. R. fik sig vel
tilkjendt en Søsterdel i Harrested, men vides ikke at være kommet
i Besiddelse af den, og man kjender ikke det endelige Udfald af
Striden.

Først i sine senere Aar kom J. R. til at tage mere fremtrædende 
Del i det offentlige Liv. 1497 var han med paa Toget til
Sverige, hvor han skal have ført Skytternes Banner. Fra 1502
forekommer han som Rigsraad, og s. A. var han udset til at være en
af Førerne for den Styrke, der skulde undsætte Dronning Christine
paa Stockholm. Det vides dog ikke, om han virkelig kom med
paa Toget; derimod var han 1502 i Norge, hvor han sammen med
sin Datter en Tid førte Befalingen paa Baahus for Datterens Mand,
Henrik Krummedige, medens denne var optaget andensteds af at
bekæmpe den af Knud Alfsen rejste Opstand.

J. R., der mærkelig nok aldrig blev Ridder, døde mellem 6.
Juli 1504 og 31. Marts 1505. Hans Enke mistede, som allerede
nævnt, Stege, men fik 1505 for sig og en af sine Sønner Livsbrev
paa Mandens Pantelen Ranes Gods i Kalø Len; hun døde 1509
mellem 12. Febr. og 5. April.

Vedel Simonsen, De danske Ruder I, 58 ff. 264 f. 
Heise, Fam. Rosenkrantz's Hist. II, 22 ff.                                                  

<i>William Christensen.</i>

</chapter><chapter name="Rud, Jørgen, 1517-71, til Vedby">

<b>Rud, Jørgen,</b> 1517-71, til Vedby, Søn af nedennævnte Hr.
Knud R. (d. 1554), blev født 8. Sept. 1517 i et oprigtig katholsk
Hjem: ikke færre end 3 Helgener vare blandt de til hans Daab
budne Faddere. 1535 holdtes han en Tid i Fangenskab af Grev
Christoffer, men blev saa udvexlet. Fra 1541 forekommer han blandt
Hofsinderne, deltog 1548 i Prinsesse Annas bekjendte Brudefærd til
Sachsen og var 1551 med 3 andre Hofsinder sendt til Kalundborg
at tage Vare paa den der fangne Konge; sidstnævnte Aar nævnes
han en enkelt Gang som Marskal. Ogsaa senere gjorde han endnu
Hoftjeneste-, han blev saaledes 1554 og 1561 beordret til at ledsage
Dronningen til fyrstelige Bryllupper i Wismar og Celle. Han
deltog saa vel i Ditmarskertoget 1559, hvor han synes at være bleven
saaret, som 1566 som Ritmester for en Rytterfane i Krigen med
Sverige. Hans Forleninger vare: Mariager Kloster fra før 1545-49,
Aalholm 1552-57, hvor han dog egentlig kun var Hr. Johan
Rantzaus Foged, Korsør 1554-56, som han tiltraadte ved Faderens Død
i Henhold til en af denne alt 1532 erhvervet Bevilling, Toxværd
Len 1555(?)-62, Gisselfeldt 1559-61, Fredsgaarde 1559-62, 
Numedalen 1566 (Maj til Avg.), Hammergaard 1567 og Tromsø 1568 til
sin Død, 5. Dec. 1571. Han havde 11. Okt. 1551 paa Egholm
ægtet Karen Hansdatter Krafse til Utterslev (f. 1529), men  blev alt
2. Nov. 1560 Enkemand.

Vedel Simonsen, De danske Ruder II, 32 ff.

<i>Thiset.</i>

</chapter><chapter name="Rud, Knud (Jørgensen), --1554, til Vedby og Møgelkjær, Rigsraad">

<b>Rud, Knud</b> (Jørgensen), --1554, til Vedby og Møgelkjær,
Rigsraad, var Søn af ovennævnte Jørgen Mikkelsen R. Lisbet
Bryske beretter, at han var lærd og skulde have været Bisp, men
vilde ikke, og virkelig nævnes han 1509 som Kannik i Roskilde.
Formodentlig har en ældre Broders Død medvirket til, at han
opgav den gejstlige Stand. For denne Broder, der da var paa den
Pilegrimsrejse til det hellige Land, paa hvilken han døde, førte K.
R. 1510 Befalingen over hans Len, Borgholm med Øland, men
nødtes til at overgive Øen til de svenske efter en 18 Ugers
Belejring, og efter at ethvert Haab om Undsætning var glippet. Til
Trods for, at der ved Overgivelsen var betinget fri Afmarche for
Besætningen, blev han ført til Sverige, hvor han endnu i Maj 1511
holdtes i Fangenskab. 1517 forlenede Roskilde Biskop ham med
Venslev, og faa Aar efter arvede han ved sin Broder Mikkels
Død Pantelenet Ranes Gods i Kalø Len. Kong Christian II
ansaa ham for sin Tilhænger* han havde nemlig 1523 paa ny
tilsvoret Kongen Troskab, og Kongen gav ham derfor Befaling over
en Del af det i Kjøbenhavn indlagte Krigsfolk, og han deltog
derefter i Byens Forsvar og Overgivelse, ved hvilken Lejlighed han
betingede sig Bibeholdelse af sine nys nævnte Len og Sæby Len,
som han kort forinden maa have faaet og siden havde til 1540.
Som bispelig Lensmand har han sikkert været Katholicismen tro;
han beseglede 1524 Adelens Forbund mod Lutheranismen og fik
da ogsaa ikke blot 1529 Livsbrev paa Venslev, men havde ogsaa
i disse Aar et andet Bispelen, Gjorslev, og det hele 2 Gange. Men
han var nu Kong Frederik Fs Mand, deltog 1525 i Kampene i
Skaane mod Hr. Søren Norby, blev Ridder 1527, vistnok omtrent
samtidig Rigsraad og 1529 Lensmand paa Korsør, som han beholdt
til sin Død.

Da Grevefejden udbrød, maatte han som de fleste andre sjællandske 
Adelsmænd i Begyndelsen gaa Grev Christoffer til Haande;
men det skete nødtvungent og ikke af gammel Kjærlighed til
Christian II, thi ved første Lejlighed forlod han dennes Sag, kastede
sig 1535 ligesom hans Svoger Erik Madsen Bølle ind paa Dragsholm, 
i hvis heldige Forsvar mod de grevelige Tropper han deltog. Han
undgik derved at dele sin Søns Skæbne, hvem Greven lod fængsle,
men til Gjengjæld led han ved de greveliges og Bøndernes
Plyndringer et uerstatteligt Tab paa sit Gods og Løsøre. Senere paa
Aaret var han Anfører for de Krigsfolk, som Christian III sendte
mod Kalundborg. Om hans Sindelag synes altsaa den nye Regering 
ikke at have næret Tvivl, og han gjenindtog da vistnok ogsaa
strax sin tidligere Plads i Rigsraadet. I denne Stilling vedblev han
at spille en fremtrædende Rolle ogsaa under de følgende Aars mere
rolige Forhold. Særlig maa nævnes, at han 1541 sendtes som Gissel
til Kong Gustav, 1542 var Sendebud til Bremen for at forhandle
med nogle nederlandske Gesandter og 1548 ledsagede Prins Frederik 
paa den norske Hyldingsrejse.

K. R. døde 27. Marts 1554, vistnok paa Vedby, som han
havde ombygget. Sin Hustru, Dorthe Madsdatter Bølle, havde han
alt mistet 12. Nov. 1545.

Vedel Simonsen, De danske Ruder I, 74 ff.

<i>Thiset.</i>

</chapter><chapter name="Rud, Knud (Eriksen), 1556-1611, til Sandholt og Rudbjærggaard">

<b>Rud, Knud</b> (Eriksen), 1556-1611, til Sandholt og Rudbjærggaard, 
Søn af ovfr. nævnte Erik R. til Fuglsang, fødtes i Vestervig
Kloster 11. Marts 1556. Til Adskillelse fra sine Fættere af samme
Navn, Knud (Ottesen) R. til Sæbygaard (d. 1589) og Knud
(Jørgensen) R. til Vedbygaard (f. 1554 d. o. 1619), kaldtes han «den store»,
men hans Ungdomshistorie er ikke let at rede ud fra deres. Det
maa dog være ham, som 1571 immatrikuleredes ved Universitetet
i Rostock. Han var Hofjunker her hjemme 1577-88 og var
forlenet med Korsør 1588-97 og med Odensegaard (St. Hans Kloster)
1597-1611. Ved Hertug Ulriks Daab 1579 stod han Fadder. 1597
fik han en skarp Irettesættelse, fordi han egenmægtig forholdt en
Præst hans Løn. Først 1607 (11. Jan.) blev han gift, nemlig med
Ludvig Munks Enke, Ellen Marsvin (XI, 155), et Ægteskab, som
blev barnløst, og 22. Juli 1611 døde han paa St. Hans Kloster i
Odense. -- K. R., som alle sine Dage var indviklet i Ejendomstrætter, 
skrev sig i sine yngre Dage til Fuglsang og Enggaard,
hvilke begge 1604 ved det endelige Skifte gik over til Broderen
Corfits (s. ovfr.), medens han selv da fik Sandholt i Fyn og
Rudbjærggaard paa Laaland. I Steden for den 1590 nedbrændte
Hovedbygning paa Sandholt opførte han den endnu staaende, og
Rudbjærggaard forsynede han (1605) med et stort 8kantet Taarn.

Vedel Simonsen, Rugaards Hist. II, 1, 82 ff. 
Vedel Simonsen, De danske Ruder II, 167 ff.

<i>C. F. Bricka.</i>
</chapter>
<chapter name="Rud, Mikkel, --o.1401, til Skjoldenæs">

<b>Rud, Mikkel,</b> --o.1401, til Skjoldenæs, Søn af ovennævnte
Jens R. og selv gift med Anne Pedersdatter, en Datter af Peder
Nielsen Jernskjæg (VIII, 456), efter hvem han arvede Skjoldenæs.
M. R. blev Ridder allerede i Kong Olufs Tid og var med til at
hylde Dronning Margrethe i Ringsted (Avg. 1387). Kort efter
afløste han Faderen som Lensmand paa det vigtige Vordingborg
Slot; 1395 deltog han i Forhandlingerne paa Lindholm om Kong
Albrechts Frigivelse, og 1397 overværede han det store Unionsmøde
i Kalmar. Dronning Margrethe maa have næret megen Tillid til
ham, siden hun betroede ham at være Hofmester hos den unge
Kong Erik; allerede i 1400 nævnes dog Jens Due i denne Stilling,
og M. R., der endnu 1401 medbeseglede Kong Eriks Stadfæstelse
af hans Fostermoders Gaver til Kirken, er vistnok død ved denne
Tid. Hans Hustru overlevede ham længe og stod i nært Forhold
til St. Clara Kloster i Roskilde; begge ligge de begravne i Sorø.

Vedel Simonsen, De danske Ruder I, 29 ff.

<i>Kr. Erslev.</i>

</chapter><chapter name="Rud, Mikkel, --1450--, til Vedby">

<b>Rud, Mikkel,</b> --1450--, til Vedby, var en Søn af Hr.
Jørgen Mikkelsen R. og Ingeborg Ovesdatter Hase. Faderen havde
1429 mageskiftet sin Ejendom Skjoldenæs til Kronen for
Vedbygaard i Løve Herred, og efter hans i s. A. indtrufne Død arvede
M. R. saaledes Vedbygaard, medens Fru Ingeborg paa ny indgik
Ægteskab, først med Niels Gagge til Faarebæk og derefter med
Mattis Fredbjørnsen til Egsmose. M. R. var Væbner endnu 1442,
men Ridder 1444, saa at han rimeligvis er blevet slaaet til Ridder
ved Kong Christoffers Kroning i Ribe 1443. 1448 nævnes han
som Lensmand paa Kalundborg. Han var gift med Cathrine, Datter 
af Knud Andersen (Panter) til Svanholm, og erhvervede gjennem
dette Giftermaal, efter at først hans Hustru og derefter en Datter,
som han havde med hende, vare døde, en Tredjedel i Svanholm,
som han imidlertid senere solgte. Efter sin første Hustrus Død
ægtede han Elsebe, Datter af Otte Jensen (af den saakaldte
Markmand-Slægt fra Falster) og Gyde Pedersdatter (Jernskjæg). M. R.s
Dødsaar kjendes ikke; han levede endnu 26. Juni 1462, men var
vistnok død før 1. Sept. 1464.

Vedel Simonsen, De danske Ruder I, 48 ff. 263 f.

<i>William Christensen.</i>

</chapter><chapter name="Rud, Otte, --1510, til Vedby">
<b>
Rud, Otte,</b> --1510, til Vedby, Søn af ovennævnte Jørgen
Mikkelsen R., nævnes første Gang 1482, da et fornyet Livsbrev,
som hans Forældre fik paa Bispelenet Venslev, udvidedes til ogsaa 
at gjælde for hans Levetid. 1502 var han med den udvalgte Kong
Christian i Norge og skal være blevet haardt saaret ved Åke
Hanssons Overfald paa den danske Lejr ved Elfsborg; han delte ved
den Lejlighed Telt med Anders Bille (II, 200) og beskyldte senere
denne for at have ladt ham i Stikken under Angrebet, saa at Kong
Hans 1506 maatte skille deres Trætte, hvorved Anders Bille imidlertid 
fuldstændig frikjendtes for O. R.s Sigtelse. I Foraaret 1503
nævnes O. R. som Hofsinde-, han sendtes da paa ny til Norge, i
det Kongen var misfornøjet med, at Lensmanden paa Baahus, O.
R.s Svoger Henrik Krummedige (IX, 549), ikke havde kunnet dæmpe
Bevægelsen der oppe. O. R. skulde derfor nu overtage Slotsloven
paa Baahus; og vel skulde han holde Slottet til Henrik Krummediges 
Haand, men denne fik samtidig Befaling til selv at begive
sig til Danmark og kom aldrig tilbage til Baahus som Lensmand,
saa at han nødvendigvis maatte føle Forandringen som en Forurettelse, 
og der indtraadte da ogsaa et spændt Forhold mellem Svogrene.

O. R. sad nu i et Par Aar som Befalingsmand paa Baahus.
Mest bekjendt i denne Stilling er han ble ven ved sin Overrumpling
af Olufsborg, Svenskeren Nils Ragvaldssons vanskelig tilgængelige
Klippeborg i det nordlige Vigen, som O. R. bemægtigede sig 1504,
efter Fortællingen selve Julenat, da Besætningen som en Følge af
Festen ikke ventede noget Angreb. Styrelsen af Baahus fratraadte
han tidligst i sidste Halvdel >af 1506, senest 1507; da Kong Hans
1508 skjænkede ham alt Nils Ragvaldssons forbrudte Gods,
beklædte han allerede en vigtig Post paa et helt andet Punkt af
Kongens Rige.

Paa Borgholm paa Øland havde Svenskeren Nils Bosson
hidtil siddet som Kong Hans' Lensmand; men efterhaanden var man
i Danmark begyndt at nære Mistillid til hans Troskab, og da han
selv havde bedt om Forstærkning, sendte Kongen 1507 O. R. til
Øland med Befaling til at ligge i Slotsloven paa Borgholm; ikke
længe efter blev Lenet helt frataget Nils Bosson, hvis Overgang til
Svenskerne i Forsommeren 1508 øjensynlig er bleven fremskyndet
af hans Forbitrelse over denne Krænkelse og over O. R.s hele
Optræden imod ham. O. R. blev naturligvis Nils Bossons
Eftermand paa Borgholm og gjorde god Fyldest i denne vanskelige
Stilling; han beklædte den endnu, da han udførte den sidste Daad
af Betydning, hvortil hans Navn er knyttet, men rigtignok paa en
alt andet end hæderfuld Maade. Det var nemlig ham, der som
Fører for en dansk Flaade i Begyndelsen af Avg. 1509 
udplyndrede Aabo med en Grundighed, der selv i hin Tid hørte til
Sjældenhederne; især gik det ud over Domkirken, hvis Kostbarheder
(Bispehue, Bispestav og mange andre Gjenstande af betydelig Værdi)
bortførtes, og længe efter mindedes man baade i Finland og det
øvrige Sverige Byens Plyndring. O. R. synes imidlertid snart at
være bleven greben af stærkt Samvittighedsnag over sin Fremfærd
i Aabo; i alt Fald begav han sig paa en Pilegrimsrejse til Jerusalem,
men paa Vejen døde han i Landsberg i Sydbajern 1510.

Han var en modig Kriger, hvis Karakter dog skæmmedes af
flere lidet tiltalende Egenskaber. Hans Fejl vare vel for en stor
Del hele Tidsalderens, hvis Moral, bl. a. paa Krigsførelsens
Omraade, afveg betydelig fra Nutidens; men f. Ex. hans Optræden
over for Nils Bosson paa Borgholm kan næppe fuldt forsvares, og
et særlig uheldigt Indtryk gjør hans Havesyge, der ikke blot
fremtræder stærkt ved Aabos Plyndring, men ogsaa viser sig over for
Nils Ragvaldssons Hustru, saa at han endog indlod sig paa et saa
misligt Skridt som at lade hendes Signet eftergjøre. Det vides
ikke, at han har været gift; han havde efter Faderens Død skrevet
sig til Vedby, som senere var i hans Broder Knuds Besiddelse.

Vedel Simonsen, De danske Ruder I, 131 ff. 
Allen, De tre nord. Rigers Hist. I. 
Styffe, Bidrag t. Skandinaviens hist. V.

<i>William Christensen.</i>

</chapter><chapter name="Rud, Otte (Knudsen), 1520-65, til Møgelkjær">

<b>Rud, Otte</b> (Knudsen), 1520-65, til Møgelkjær, var Søn af
ovennævnte Knud R. (d. 1554) og blev født 15. Maj 1520 paa sin
Fædrenegaard Vedby. I Daaben opkaldtes han efter sin afdøde
Farbroder, og blandt Fadderne var foruden bl. a. flere Helgener
ogsaa Biskoppen i Roskilde Lage Urne, hvilket forklarer, at da
samme Biskop 1529 gav hans Forældre Livsbrev paa Venslev Len,
udstraktes denne Forlening til ogsaa at gjælde for Gudsønnens
Levetid, og virkelig tiltraadte O. R. dette Len, der ved
Reformationen var bleven et Kronlen, 1554 ved Faderens Død, men
mistede det rigtignok alt igjen 1558.

O. R. fik sin første Undervisning i Sorø Kloster, tjente saa
Grev Just af Mansfeld som Smaadreng og kom derefter til Greven
af Schwarzburg, der i hans 18. Aar gjorde ham væragtig,
hvorefter han deltog i Biskoppen af Ministers Krig mod Gjendøberne.
Ved denne Tid (1539) havde han det Uheld at blive sat fast i
Hamborg, vel for et begaaet Drab, men da Kong Christian III gik i
Forbøn for ham, kom han sagtens derved løs igjen. I alt Fald var
han snart efter i sachsisk Tjeneste og deltog først som Rytter, siden 
som Landsknægt i Krigen mod Brunsvig til 1543, da han drog
hjem til sit Fødeland. Her tog han strax Tjeneste blandt
Hofsinderne og var som saadan i det store Følge, der 1548 ledsagede
Frøken Anna til Meissen. Aaret efter fik han sin første Forlening,
Dragsholm, og giftede sig samtidig med den iSaarige Pernille Oxe,
Søster til den siden saa berømte Statsmand Peder O.; i dette
Ægteskab blev han Fader til 5 Sønner og 3 Døtre. 1551 blev
han forflyttet fra Dragsholm til Gulland, men her gav hans
Lensstyrelse snart Anledning til en Række Klager, navnlig fra Visby
Borgere, der mente, at Slottets Tjenere gjorde Indgreb i deres
borgerlige Næring. Kongen gav for saa vidt Klagerne Medhold,
som han 1555 udfærdigede nye Privilegier for Borgerne, og da
Klagerne vedbleve, nu over at O. R. ikke overholdt disse
Privilegier, mistede han endog 1557 efter et Par skarpe Paamindelser
Lenet. Selv efter den Tid forfulgtes han med Processer af enkelte
af Øens Indvaanere, men ligesom disse Processer ingenlunde faldt
ud til hane Skade, saaledes gav ogsaa den menige Almue ham
paa Øens Landsting det bedste Vidnesbyrd som Lensmand. Han
opnaaede da ogsaa snart anden Forlening, nemlig 1559-62
Odense-gaard, 1562 Korsør og 1565 Ranes Gods i Kalø Len. Selv besad
han, foruden sin Fædrenearv Møgelkjær, Sæbygaard i Vendsyssel,
som han 1560 havde tilbyttet sig fra Kronen.

Da Krigen med Sverige udbrød 1563, blev der naturligvis
særlig Brug for en fra Ungdommen saa krigserfaren Mand som
O. R. I Sept. sendtes han op til Elfsborg som Kommissær hos
Daniel Rantzau, og i Nov. udmærkede han sig for Kongens Øjne
i Kampen ved Mared ved Halmstad, - og saa blev det dog til
Søs, at han gjorde sit Navn udødeligt. Allerede under Opholdet
i Halmstad beskikkede Kongen ham til Chef for Orlogsskibet
«Byens Løve», og næste Foraar fulgte han med dette Skib Herluf
Trolles Flaade. I 2 Dages Slaget 30.-31. Maj i Farvandet
mellem Gulland og Øland udmærkede han sig i høj Grad, i det han
og Jørgen Brahe den første Dag tappert bistode Herluf Trolles Skib
i den ulige Kamp med det store svenske Admiralskib «Mars»,
kaldet «Makalos», og 7 andre Skibe, og Dagen derpaa var det
O. R., der sønderskød Roret paa «Makalos» og kastede sine Dræg
om Bord i det store Skib, som han derpaa, understøttet af 2
lybske Skibe, entrede, og det vilde sikkert være blevet taget, om der
ikke var stukket Ild i Skibet, som saa sprang i Luften. I en
senere Træfning, 14. Avg., blev «Byens Løve» taget af de svenske, 
men da var O. R., uvist af hvilken Aarsag, ikke om Bord.
Formodentlig har Kongen haft Brug andensteds for den uforfærdede
Kriger; i Dec. fik han i alt Fald Befaling at møde med sine Heste
og Harnisk i Skaane, men alt i Febr. 1565 kom ny Ordre til ham
om ogsaa dette Aar at tjene til Søs. Da Herluf Trolle i Maj løb
ud, fulgte O. R. ham, nu som Chef paa et tidligere erobret svensk
Skib, «Krabat», og i Slaget ved Rødesand 4. Juni, hvor Herluf
fik sit Banesaar, var han en af de 5 danske Skibschefer, som
udmærkede sig ved trofast at støtte Admiralen. Efter Slaget søgte
Flaaden til Kjøbenhavn, hvor Herluf Trolle nedlagde Kommandoen, 
der blev overdraget til O. R., med Broderen Erik R. som
Underadmiral. Ved Efterretningen om sin Eftermands Udnævnelse
skal Herluf Trolle have ytret, at han vidste ingen i Danmarks
Rige bedre til Admiral end O. R.; han vilde sige god for denne,
at han skulde ikke sky sin Fjende, -- og dette Skudsmaal gjorde
O. R. visselig ikke til Skamme.

Med Admiralens Flag vajende paa «Jægermesteren» forlod
den forenede dansk-lybske Flaade 2. Juli Kjøbenhavn, og 5 Dage
efter traf den den svenske Flaade under Clas Christersson Horn i
Farvandet mellem Nydyb og Bornholm, hvor saa det blodigste Søslag
i hele denne Krig blev udkæmpet. Skjønt den svenske Flaade talte
13 Skibe flere end de forenede Flaader, angreb O. R. den dog uden
Betænkning om Morgenen. O. R. søgte det svenske Admiralskib «St.
Erik», der understøttedes af 2-3 svenske Skibe, medens O. R.
fik Undsætning af sin Broder paa «Jomfruen». Under den
voldsomme Ild fra begge Brødrenes Skibe faldt den største Del af
Besætningen paa «St. Erik» og «F6rgylda Lejonet», medens et tredje
svensk Skib, «Gripen», blev skudt i Sænk, men andre svenske Skibe
kom til, og da Vinden bar fra «Lejonet», som var kommet i
Brand, hen paa «Jomfruen», der ogsaa antændtes, maatte Erik
Rud med Besvær drage sit Skib ud af Kampen, saa meget mere
som kun Vi o af Besætningen var kampdygtig. Imidlertid rasede
Kampen fremdeles omkring «Jægermesteren», der nu havde hele
den svenske Flaade om sig, saa vidt muligt var. Forgjæves skikkede
O. R. Bud efter Bud til sine Skibschefer om at komme til Hjælp,
- dels skortede det dem paa Evne, i det det brændende «Lejonet»
til Dels havde isoleret det danske Admiralskib, dels skortede det
paa god Vilje. Kun 2 danske Skibe og 2 lybske søgte at undsætte
deres Admiral, men uden Held, og efter det heltemodigste
Forsvar nødtes derfor O. R., selv saaret, til ved Solnedgang at 
overgive sit synkefærdige Skib og de tiloversblevne 100 Mand af de
1050, der udgjorde dets oprindelige Besætning, til sin ikke mindre
tapre Fjende mod Løfte om ærefuldt Fængsel, et Løfte, der ikke
blev holdt. Fangerne bleve nemlig førte til Stockholm, hvor de,
lænkede sammen 2 og 2, maatte gaa i det Triumftog, Kong Erik
lod anstille. O. R. blev desuden ført til Skara og fremstillet for
Kong Erik, der overfusede ham med grove Ord for hans haardnakkede 
Forsvar, og da O. R. frejdig svarede igjen, hindrede kun
Glas Ghristerssons Mellemkomst den forbitrede Konge i at støde
den lænkede og værgeløse Fange ned.

Efter et 14 Dages Ophold i Stockholm blev O. R. for Pestens
Skyld med flere andre Fanger ført til Svartsjø Slot i Mälaren. Men
ogsaa her hen naaede Pesten og bortrev hurtig hans Fæller, saa
han til sidst selv maatte rede sin Seng, gjøre Ild paa osv.
Endelig angreb Smitten ogsaa ham, og n. Okt. 1565 udfriede Døden
ham af Fængselet. Først et Par Aar efter naaede Efterretningen
om Heltens Død Danmark, hans Enkes Anstrængelser for tidligere
at komme i Forbindelse med ham vare spildte. Derimod lykkedes
det hende i 1571 efter Fredslutningen at faa hans Lig, der
imidlertid havde henstaaet i Svartsjøs Kirke, til Danmark. Det førtes
til Dragør af et mindre Orlogsskib og blev her efter kongelig
Befaling modtaget af O. R.s gamle, ved Freden tilbagegivne
Admiralskib, «Jægermesteren», der førte det ind til Kjøbenhavn. Men
da Fru Pernille over hans Grav i vor Frue Kirke i Kjøbenhavn
lod indrette en, som det synes, overjordisk Begravelse «paa
Fyrsters og Herrers Vis», blev Kongen fortørnet. Et skarpt
Kongebrev til hende (1576) paabød dens Forandring, og da hun nølede
med at adlyde, udgik en ikke mindre bestemt Ordre til Kjøbenhavns 
Universitet og Kirkeværgerne. Fru Pernille, der i sin
Enkestand havde opført nye Hovedbygninger baade paa Møgelkjær og
paa Sæbygaard og til 1574 havde beholdt Korsør Len og Ranes
Gods, var formodentlig alt den Gang selv dødssyg, thi hun døde
26. Okt. 1576.

N. Hemmingsen, Ligpræd. ov. O. R. (1571). 
Vedel Simonsen, De danske Ruder II, 86 ff. 
A. Larsen, Dansk-norske Heltehistorier, 1536-1618 S. 93 ff.

<i>Thiset.</i>

</chapter><chapter name="Rudelbach, Andreas Gottlob, 1792-1862, Præst og theologisk Forfatter">

<b>Rudelbach, Andreas Gottlob,</b> 1792-1862, Præst og theologisk 
Forfatter, var en Søn af Skræddermester Joh. Heinr. Gottlob R.,
en indvandret Sachser, og Birgitte Catharine f. Ørstrøm, der
stammede fra Sverige. Han blev født i Kjøbenhavn 29. Sept. 1792 og 
gik først i det Basedowske Undervisningsinstitut for at uddannes til
Handelen; men 1805 kom han i Metropolitanskolen, hvorfra han
dimitteredes 1810. Efter at have taget anden Examen kastede han
sig over Studiet af de klassiske Sprog og vandt 1817 Universitetets
Guldmedaille for Besvarelsen af en æsthetisk Prisopgave «om den
dithyrambiske Digtarts Væsen og Værd». Aaret efter tog han Del
i Kampen mod Baggesen som en af «Tylvten». 1820 underkastede
han sig den theologiske Embedsprøve, og 2 Aar efter fik han den
filosofiske Doktorgrad for en Afhandling om Ethikkens Principper,
der røbede Paavirkning af Schleiermacher. I Foraaret 1823
tiltraadte han en Rejse til Tyskland, Schweits og Frankrig, paa
hvilken han navnlig fordybede sig i Middelalderens uudgivne
litterære Efterladenskaber; han afskrev bl. a. Abailards «Sic et non»
og hans «Decalogus inter Christianum et Judæum», som senere
bleve udgivne af andre. Efter sin Hjemkomst holdt han Forelæsninger 
over Indledningen til den symbolske Theologi og over den
augsburgske Konfession og var tillige sysselsat med forskjellige
litterære Arbejder. Til Kieler-Universitetets theologiske Fakultet
indleverede han en Afhandling «De typis ac symbolis Scripturæ S.»,
der blev antagen; men han fik alligevel ikke den theologiske
Doktorgrad, fordi han ikke «beklædte et anseligt gejstligt Embede».
1825 begyndte han i Forening med N. F. S. Grundtvig Udgivelsen
af «Theologisk Maanedsskrift», som han fortsatte indtil 1828 (Bd.
I-XIII), fra Bd. VI af alene, da Grundtvig var kommen under
Censur. I dette Tidsskrift, der var Orthodoxiens og Lutherdommens 
faste Borg, skrev han en Mængde Anmeldelser, som i Regelen
indeholdt Polemik mod den herskende Rationalisme. Samtidig
udgav han flere Prædikener og Andagtsbøger og oversatte J. da
Co-stas «Aandeligt Feltraab i Kirkens Trængselsdage» (1825) som et
Sidestykke til J. P. Mynsters Prædiken om den kristelige Visdom
(XII, 12). Da færdedes han mest i den Kreds, der omgav
Grundtvig, og han imponerede unge Studenter, som Martensen, ved sit
Udseende med den ejendommelige Forening af Alvor og Skarphed,
men især ved «sin uhyre Lærdom og sit uhyre Bibliothek».

I Danmark var der for en Mand med R.s Anskuelser den
Gang ikke Udsigt til en videnskabelig Ansættelse, og da en
Kaldelse til et preussisk Universitet (1827) ikke gik i Gænge, modtog
han 1828 det Tilbud, den fromme Grev Ludwig af Schønberg gjorde
ham om Embedet som Superintendent, Konsistorialraad og Hovedpræst 
i Fabrikbyen Glauchau i Sachsen; det havde først været 
tilbudt Professor Hengstenberg i Berlin. R.s Prøveprædiken i
Hofkirken i Dresden og det «Colloqvium», som fulgte efter, gave
Anledning til megen Omtale; thi R. kastede med stor Heftighed den
ogsaa i Sachsen herskende Rationalisme Handsken, og den
sachsiske Overhofpræst v. Ammon, som ledede Samtalen, følte sig
personlig krænket af den djærve Lutheraner, «der kom fra det yderste
Thule». 1831 dannedes, væsentlig paa R.s Tilskyndelse, den saakaldte 
«Muldenthaler Pastoralkonferenz», der i forskjellige Skikkelser 
har haft en ikke ringe Betydning for det kirkelige Liv i Sachsen.
Han virkede der efter G. H. v. Schuberts Sigende «som et Klippestykke, 
der falder i det stille Hav og bringer Bølgerne til at bruse».
Paa videre Kredse fik R. Indflydelse gjennem det «Zeitschrift f. die
gesammte lutherische Theologie u. Kirche», som han fra 1840 til 
sin Død vedblev sammen med Guericke at være Udgiver af, mens 
Guericke alene fra 1846 varetog Redaktionen. Deri skrev R. en Række
lærde Afhandlinger og Recensioner, bl. a. en Skildring af den
religiøse Vækkelse i Danmark. Fra denne Tid stammer ogsaa hans
betydeligste Skrift: «Reformation, Lutherthum u. Union» (1839), en
historisk-dogmatisk Apologi for Lutherdommen, der var helliget
Grundtvig som «en Mand i Luthers Aand og Kraft». 1843
indbød han, i Forening med Lindner og Delitzsch, til den første
«allgemeine lutherische Konferenz» i Leipzig, hvor Lutheranere fra
Sachsen, Bajern, Hannover, Schlesien osv. satte hinanden Stævne.
Han var i et Par Aar disse Møders Præsident og vandt derigjennem 
mange Venner. 1841 udnævnte Universitetet i Erlangen ham til
Doktor i Theologien honoris causa, og man saa fra flere Sider hen
til Superintendenten i Glauchau som en kirkelig Fører. Men
allerede 1. Sept. 1845 nedlagde R. temmelig brat sit Embede i Sachsen.
Han vilde ikke gaa med til den betingede Afskaffelse af det
apostolske Symbol ved Konfirmationen, som nogle Medlemmer af
Konsistoriet havde foreslaaet (jvfr. hans «Ueb. die Bedeutung des 
apost. Symbolums», Leipz. 1844), og han vilde hverken aabne sin Kirke
for eller udføre kirkelige Handlinger for de saakaldte
Tysk-Katholikker, som den Gang vakte stor Sympathi hos Sachsens
Rationalister.

Fra Glauchau rejste R. tilbage til Kjøbenhavn; men ogsaa
her mødte han Vanskeligheder. Med Grundtvig var det kommet
til et aabent Brud, fordi R. ikke kunde gaa ind paa Grundtvigs
Betragtning af det apostolske Symbol som det levende Ord, og
mange her hjemme havde følt sig stødt ved R.s Omtale af danske 
Forhold i de tyske Præsteforsamlinger. Christian VIII vilde gjærne
have skaffet ham en Ansættelse i det theologiske Fakultet; men
Fakultetet, med Clausen i Spidsen, havde ikke Lyst til at aabne
Døren for en «Calovius redivivus», og det frygtede for, «at en
Retning, der stillede sig i et exklusivt og polemisk Forhold til den
friere Udvikling i Kirke og Videnskab, vilde frembringe de samme
Virkninger i Danmark som andensteds og give de falske
protestantiske Emancipationstendenser Næring ved at give dem et Skin af
Berettigelse» (Kirkehist. Saml. 4. R. V, 130 f.). 1847-48 holdt R.
som Privatdocent Forelæsninger over nytestamentlig Isagogik,
Pastoralbrevene og Johannes-Evangeliet; men da Fakultetets Modstand
viste sig uovervindelig, opgav han Tanken om en fremtidig
akademisk Virksomhed i Kjøbenhavn og blev 1848 udnævnt til Sognepræst
ved St. Mikkel i Slagelse. Der døde han 3. Marts 1862, efter at først
mindre Skrøbeligheder og til sidst et Slaganfald havde lammet hans
Arbejdskraft. 28. Juni 1822 havde han ægtet Elisabeth Marie
Bønsøe (f. 1803 d. 1867), Datter af Skibskapitajn Nic. Chr. B.

Efter Opgivelsen af Stillingen i Glauchau vedblev R. at staa
i livlig Forbindelse med Tyskland og de tyske Præstekonferenser,
paa hvilke han jævnlig gav Møde, og flere af de Skrifter, han
skrev efter sin Hjemkomst, bleve strax oversatte paa Tysk, enkelte
ogsaa paa Svensk. Det var væsentlig Grundtvig og den grundtvigske 
Kristendomsopfattelse, hans Kamp gjaldt, da han skrev om
«Kristendom og Nationalitet» (1847) og «Om Sognebaandet og om
Ordinationens Væsen og Betydning» (1852); han sigtede videre, da
han udsendte Skriftet om «Den evangeliske Kirkeforfatnings
Oprindelse og Princip» (1849), der skulde være «et udførligt kirkeretligt
og kirkehistorisk Votum for virkelig Religionsfrihed», og da han
skrev Flyveskriftet «Om det borgerlige Ægteskab» (1856) og det
lærde Værk «Om Salmelitteraturen og Salmebogssagen» (1856).
Ingen vil kunne nægte, at der er meget at lære af disse og andre
Skrifter, som R. med korte Mellemrum udgav; men de virkede
forbavsende lidt. Fremstillingen var tung, ofte skæmmet af udanske
Udtryk og Vendinger, og de fleste af R.s litterære Arbejder vare,
som Martensen siger, snarest at opfatte «som forberedende
Materialsamlinger for en, der agter at skrive en Bog over disse
Gjenstande». Hans Bøger strutte af Lærdom og især af lærde
Anmærkninger, men der savnes ikke sjælden Aand over Vandene; man er
ofte til Mode, som om man stod over for en Række vel fyldte
Excerptskuffer. Fagmænd ville dog ikke gaa disse lærde 
Stofsamlinger forbi, og hans «Kristelig Biografi» (1846), der des 
værre kun blev et eneste Bind, fortjener endnu at finde Læsere; hans
forskjellige Prædikensamlinger skulle ogsaa endnu i visse Egne af
Tyskland have en Plads ved Siden af de lutherske Andagtsbøger.
Derimod ere vist alle enige om at betragte hans Monografi om
«Savonarola og hans Tid» (1836) som et væsentlig forfejlet Forsøg
paa at gjøre den politiske Opvækkelsesprædikant i Florents til
Reformationens Mand.

Men om en forholdsvis stor Del af R.s rige Forfattervirksomhed 
end hurtig er sunket i en ikke helt uforskyldt Glemsel, bør
det ikke glemmes, at R. paa et Tidspunkt, da mange af Tysklands
Theologer med den berømte Erlanger-Exeget Hofmann i Spidsen
mente at kunne sætte sig ud over Sandheden ved spidsfindige 
Fortolkninger og jesuitiske Kunstgreb, i et «Sendebrev til Claus 
Harms» (1851) om Lydighed mod Øvrigheden og Edens Betydning slog et
djærvt Slag for sit Fædrelands Ret og Ære.

Rudelbach, Confessionen (1792-1810), i «Zeitschrift f. luth. Theol. u. Kirche» 1861-62; 
  en Fortsættelse (1810-20) foreligger i Haandskrift. 
Erslew, Forf. Lex. 
Kirkelig Kalender f. Norge 1875. 
C. R. Kaiser, A. G. R. (Leipz. 1892). 
H. Martensen, Af mit Levnet I, 277. 
H. N. Clausen, Optegnelser om mit Levnets og min Tids Hist. S. 114 f. 311 f.                              

<i>Fr. Nielsen.</i>

</chapter><chapter name="Rudolf, --o.1055, Biskop af Slesvig">

<b>Rudolf,</b> --o.1055, Biskop af Slesvig, var oprindelig Kannik 
i Køln. I sin Begejstring for den kirkelige Reformstrømning, som
udgik fra det franske Kloster Cluny og strakte sig til de nedre
Rhinlande, traadte Knud den store i Forbindelse med Ærkebiskop
Piligrim af Køln, der var en af Reformernes Forkæmpere, og dette
havde til Følge, at han netop blandt de kølnske Klerke søgte sig
en Biskop, da Ekkehard af Slesvig efter mange Aars Ophold i
Hildesheim var død paa Vejen til sit Bispesæde (1026).
Ærkebiskop Unwan af Hamborg, der samstemmede med Knud i hans
Bestræbelser, indvilligede i at vie R., og saaledes kom en
Repræsentant for det kirkelige Opsving til en dansk Bispestol. R. stod
i nøje Forbindelse med sine Partifæller i Tyskland og Flandern.
Ligesom Ekkehard støttede han den berømte Biskop Godehard af
Hildesheim i hans Strid med Ærkesædet Mainz om Klosteret
Gandersheim, og han fulgte ham til Kirkemødet i Frankfurt (1027).
1040 træffe vi ham ved Kirkeindvielsen i det nederlothringske
Kloster Stablo, et af Brændpunkterne for den kirkelige
Reformbevægelse, og sammen med Ærkebiskop Bezelin af Hamborg tilbragte
han den følgende Jul i Münster hos Kejser Henrik III, de 
kirkelige Ideers Ven. I sit Stift har R. da ogsaa virket for de Tanker,
der optoge ham, og han fik et godt Eftermæle. Man fejler næppe
i at henføre St. Michaels Cluniacenserbo paa «Bjærget» ved
Slesvig til ham og Knud den store, og R.s Navn kan saaledes knyttes
til vort ældste Kloster. R. sluttede sig ogsaa til den dygtige
Ærkebiskop Bezelin og bidrog til, at denne tillige med Sachserhertugen
Bernhard paa et Møde i Slesvig vandt Magnus den gode for de
nordtyske Interesser (1042). R.s Død kan skjønsvis sættes til o.
1055; hans Dødsdag var 29. Maj.

A. D. Jørgensen, Den nord. Kirkes Grundlæggelse. 
H. Olrik, Konge og Præstestand I.                                                                            

<i>Hans Olrik.</i>

</chapter><chapter name="Rudolf Frederik, Hertug af Nordborg, 1645-88">

<b>Rudolf Frederik,</b> Hertug af Nordborg, 1645-88. 
Han var Søn af Hertug Frederik (V, 340) i dennes 2. Ægteskab. Faderen
efterlod ved sin Død 1658 det forgjældede Fyrstendømme Nordborg
til Sønnerne Johan Bogislaus, Christian August og R. F. (født 27.
Sept. 1645). Den førstnævnte overtog Regeringen mod at bortpante
sine Godser til Brødrene og sørge for deres Underhold. R. F. fik
Melsgaard, men gik paa lange Rejser og førte oftere Klage til den
danske Konge over sin ældste Broders slette Styrelse af Landet.
Ved Kommissionsdommen af 13. Dec. 1667 fradømtes Nordborg
Hertugen; Lenene og Godserne udlagdes til Gjældens Betaling, og
Kongen forbeholdt sig Indløsningsretten. Allerede 1671 blev
Nordborg anvist Hertug Joachim Ernst af Pløen. R. F. ægtede 1680
Bibiana (f. 8. Avg. 1649, d. 19. Avg. l685 paa Fürstenau), Datter
af Sigismund Sigfred Greve af Promnitz og Enke efter Czenko
Hovora Friherre v. d. Leipa. Med hende fik Hertugen betydelige 
Godser i Schlesien, Herskabet Schwentnig ved Breslau, hvor
han henlevede sine sidste Leveaar. Han døde 14. Nov. 1688.

<i>Louis Bobé.</i>

</chapter><chapter name="Rugaard, Daniel Eiler,> 1806-75, Skolemand og Politiker">

<b>Rugaard, Daniel Eiler,</b> 1806-75, Skolemand og Politiker,
var født i Græse 9. Nov. 1806 og Søn af Degn og Skolelærer
Peder R. og Christine Bodille Birgitte f. Schousboe. Efter at være
dimitteret fra Jonstrup Seminarium 1827 var han i de 3 følgende
Aar Hjælpelærer og Huslærer paa Sjælland, og da han fik Lyst
til at blive Hedningemissionær, lod det danske Missionsselskab
ham modtage Vejledning af Rask i Arabisk og derpaa 1832-33
forberede ved Missionsanstalten i Basel, men Brystsvaghed tvang
ham til at opgive denne Plan. 1834 blev han konstit. Lærer i
Sandby ved Næstved, 1841 i Krøjerup ved Sorø, og han tog fra 1842 
Bopæl i Kjøbenhavn, hvor han i mange Aar var Lærer i Skrivning
og Regning ved det v. Westenske Institut og andre Skoler, en
Virksomhed, der affødte nogle Lærebøger i Regning og en
«Skrivekunstens Historie» (1844). R., som 28. Jan. 1834 havde ægtet 
Margrethe Frederikke Mogensen (f. 3. Okt. 1809 d. 9. Sept. 1894), 
Datter af Guldsmed Conrad Henrik M., døde i Kjøbenhavn 27. Maj 1875.

I den Kamp for en Reform af Folkeskolen, som dennes Lærere 
rejste omkring 1840, var R. meget virksom. Han tog ivrig
Del i Lærernes Foreningsliv, udgav en Sangbog til Brug i deres
Møder, skrev Artikler i den periodiske Presse om Skolereformer og
redigerede forskjellige Skoleblade («Tidende for Alm. dansk
Skolelærerforening» 1843-46, «Maanedsskrift og Repertorium for
Almueskolelærere» 1847-48 og det af ham selv oprettede «Nordisk
Folkeskole» 1849-55). Ogsaa paa Rigsdagen var han Talsmand for
Skolereformer, men ligesom hans politiske Meningsfælle Frølund ikke 
med synderligt Held. Sammen med Tscherning indbragte han 1853,
Forslag til Lov om forandrede Bestemmelser for Skolelærerhjælpekasserne 
og fornyede det Aaret efter, men uden Resultat. R. vilde
have udrettet mere, hvis hans levende pædagogiske Interesse havde 
været ledsaget af større Klarhed og mere praktisk Sans. Med
Understøttelse af Alm. dansk Skolelærerforening udgav han 1847 
«Skolebibliothek ell. Fortegnelse over danske pædagogiske og
didaktiske Skrifter», der fortjener Anerkjendelse som det første
Arbejde paa dette Omraade.

Erslew, Forf. Lex.
A. Petersen, Den jonstrupske Stat.

<i>Joakim Larsen.</i>

-- D. E. Rugaard tog desuden Del i det <i>politiske</i> Liv baade
som Rigsdagsmand og som Redaktør. Han sad i Folketinget i 20 
Aar, først for Randers Amts 1. Kreds 1852-54 (oprindelig valgt
imod F. Krieger) og derefter for Kjøbenhavns Amts 5. Kreds indtil
1872, da han fortrængtes af Grev L. Holstein-Ledreborg (desuden
1865-66 i Rigsraadets Folketing), men kom dog aldrig til at spille
nogen Rolle. Over for Ministeriet Ørsted 1854 var han yderlig
oppositionel, men som en bitter Modstander baade af den
nationalliberale Retning og af Grundtvigianismen sluttede han sig 1857
nærmest til G. Winther og efter 1865 til J. A. Hansen; endelig brød
han 1871 ligesom N. Hansen med det forenede Venstre, men tabte 
derfor næste Aar sit Sæde i Tinget. Ved Drøftelsen af Skoleloven,
1855 tog han Ordet for Skolens Adskillelse fra Kirken samt mod
konfessionel Religionsundervisning og angreb Seminarierne, fordi de 
ikke gave deres Lærlinger nogen sand Aandsmodenhed. 1851-56
var han Redaktør af «Morgenposten» og 1855-62 af «Tiden»; i
begge disse Blade gjorde han sig bemærket ved sin bitre og
hadefulde Tone imod politiske Modstandere og mod de højere
Samfundsklasser. I Okt. 1854 dømtes han til 3 Maaneders Fængsel for
Fornærmelser imod Arveprins Ferdinand, men benaadedes senere.
Endelig skrev han 1871 en Samling Levnedsskildringer af
«Fremragende danske Bønder».

F. Barfod, Rigsdagskal.

<i>Emil Elberling.</i>

</chapter><chapter name="Ruge, Herman,</b> 1706-64, Præst">

<b>Ruge, Herman,</b> 1706-64, Præst, født 14. Dec. 1706 paa 
Næsodden, hvor Faderen, Christian R. (f. 1676 d. 1751), var 
Kapellan og fra 1709 Sognepræst, Moderen Wilmiche f. Krefting (d. 1730),
deponerede 1724 fra Christiania Skole, fik Attestats 1726, blev 1729
Kapellan hos Faderen, 1742 Sognepræst til Slidre, 1763 til Ejdanger,
hvor han døde 1764 (begravet 17. Sept.). Han var en af Aarhundredets 
dygtigere Præster og var en af dem, som danne Overgangen
til den rationalistiske Tid. Han var en begejstret Tilhænger af
Wolf, og naar han i sine vidtløftige Breve om kuriøse Materier i
Formen vil efterligne Holbergs «Moralske Tankers, lægger han deri
Frugten af vidtløftige Studier og megen Tænkning, men det
ensomme Liv og Higen efter at være original gjorde ham smagløs.
Han behandlede til Dels slibrige Matener paa en saadan Maade,
at der nedlagdes Forbud mod et af hans Arbejder, saa det først
saa Lyset under Struensee. Overtro -- Spøgelser -- og
Bandsættelse høre til de Gjenstande, han ofte og meget vidtløftig
behandler. Hans Skrifter have visseligen ikke bidraget til 
Videnskabens Fremme eller Folkets Oplysning, men han maa uagtet sin
Stridbarhed have været en god Mand for sin Menighed, da han var
lægekyndig og en dygtig Landmand. Han var saaledes en af de første,
der satte Poteter i Valders (fra 1762). Gift 1. med Emerentze f.
Kaas (f. 1706 d. 2. Febr. 1745), 2. (30. Jan. 1748) med Catharina
Aleth f. Castberg (f. 14. April 1722 d. 11. April 1778).

Budstikken III (1821-22), S. 691 ff.

<i>D. Thrap.</i>

</chapter><chapter name="Rugman, Jón Jónsson, 1636-79, Antikvar">

<b>Rugman, Jón Jónsson,</b> 1636-79, Antikvar, tog Navn efter 
sin Hjemstavn, Gaarden Rúgstaðir i Øfjord Syssel i det nordlige
Island. Som Discipel i Latinskolen paa Holar bortvistes han af
denne og begav sig 1658 til Kjøbenhavn for at tale sin Sag;  men
undervejs opbragtes det Skib, paa hvilket han befandt sig, af 
Svenskerne og førtes til Gøteborg. Her tog Rigsdrosten Per Brahe sig
af ham og sendte ham efter en forberedende Undervisning til
Upsala Universitet, hvor R. under den i Sverige herskende Interesse
for den nordiske Oldtid var Oldforskerne en velkommen Hjælp og
navnlig gik Historikeren O. Verelius til Haande.

Allerede ved sin Ankomst til Sverige havde R. ført nogle
haandskrevne Sagaer med sig, og man søgte nu ved Hjælp af
ham at erhverve flere saadanne; foruden Ophold i Kjøbenhavn
1660-61 og 1665 foretog han i dette Øjemed navnlig en Rejse til
Island 1661, men Udbyttet synes ikke at have været betydeligt, og
Haandskrifterne ere til Dels senere gaaede tabt. Efter 
Antikvitetskollegiets Oprettelse 1667 ansattes R. ved dette som 
Afskriver og Oversætter; men han levede i tarvelige Kaar og nød, 
ikke uden Grund, kun ringe Anseelse. Hans selvstændige litterære
Virksomhed er ubetydelig; 1667 udgav han «Greinir or þeim gaumlum
laugum», et Excerpt af Lovbestemmelser og Kommentar over
saadanne, hentede fra højst forskjellige islandske Kilder, 1676
«Monosyllaba», en Fortegnelse over islandske Enstavelsesord med tilhørende
latinsk Oversættelse. End videre skyldes en 1670 udgivet svensk
Oversættelse af Heimskringla ham. Han døde 24. Juli 1679.

N. Dal, Specimen biogr. de antiquariis Sveciæ. 
F. Johannæus, Hist. eccl. Island. III, 589. 
V. Gödel, Fornnordisk-isl. litteratur i Sverige I, 80 ff.

<i>Kr. Kaalund.</i>

</chapter><chapter name="Rumohr, Conrad Frederik, 1704-67, Præst">

<b>Rumohr, Conrad Frederik,</b> 1704-67, Præst, født i Skjeberg 
(døbt 11. Juli 1704), Søn af nedenstaaende Provst Peter R.,
deponerede fra Kalundborg 1723, blev Aaret efter Baccalaureus og fik
Attestats 1726. Han blev 1736 Sognepræst til Tvede (Aarhus Stift)
og her fra forflyttet 1748 til Sogndal i Christianssands Stift, hvor
han faa Aar efter blev Provst i Dalerne. 1766 fik han, træt af de
besværlige Rejser, Stavanger Sognekald, men kunde ikke bekvemme
sig til at forlade Sogndal, hvor han døde 11. April 1767. Det
fortælles, at han ved sin Ankomst her til fandt Menigheden i en lige
saa sørgelig Forfatning som Præstegaarden, og det sande heri tør
vel være det, at hans Formand havde haft vanskeligt ved at faa
den nye Ordning med Konfirmation og Almueskole i Gang,
medens dette lykkedes R. Han omtales af Biskop Spidberg som
en Mand, der ved sin Nidkjærhed kunde fremvise en meget vel
oplyst Børneskare. Han maa have udført sin vanskelige Gjerning
med Visdom, da han har Vidnesbyrd fra den samme Biskop om,
at han var meget elsket af sin Menighed. I Sagnet levede han 
længe paa Grund af sine herkuliske Kræfter, der i hans Studenterdage 
skulle have været benyttede i Kampene mellem Studenter og
Officerer. -- Gift 1. med Maren f. Thodberg (f. 18. Maj 1715 d. 1738,
begravet 21. Nov.), Datter af Jens T. til Knudseje og Dybvad (d. 
1745) og Margrethe f. Foss (d. 1748); 2. (1740) med Sophie Cathrine
f. Sindalin (f. 1714 d. 1. Juni 1785).

A. Faye, Christianssands Stifts Bispe- og Stiftshist. S. 393. 
O. A. Løvold, Fra Dalerne (Stavanger 1895) S. 180.

<i>D. Thrap.</i>

</chapter><chapter name="Rumohr, Ditlev, 1634-78, Officer">

<b>Rumohr, Ditlev,</b> 1634-78, Officer, var født paa sin Slægts
gamle Sæde, Røst i Angel; hans Forældre vare Henrik R. til Røst
og Ida Brockdorff af Vindeby. Hans militære Løbebane er ikke
let at følge. Allerede 1649 synes han at have været Rytter. 1660
var han Ritmester ved Chr. Urnes Regiment og var den egentlige
Ophavsmand til det Slagsmaal, under hvilket H. F. Levetzow dræbte
en Trompeter (jvfr. X, 243). Regimentet blev opløst 1661, og R.
gik saa til Udlandet; 1666 var han lige kommen hjem fra
Konstantinopel. 1667 blev han dansk Oberstlieutenant og stod i denne
Egenskab ved sjællandske nationale Rytterregiment 1670-73, hvornæst 
han tog Tjeneste i Brunsvig-Wolfenbüttel som Oberst for et
Infanteriregiment og kæmpede mod Franskmændene og Svenskerne;
1677 vendte han atter hjem og blev dansk Generalmajor. Ved den
uheldige Storm paa Malmø (26. Juni) kommanderede han en af
Stormkolonnerne, der dog ikke naaede at komme over Graven. I Slaget
ved Landskrone (14. Juli) var han en af de kommanderende paa
Slagordenens venstre Fløj; han fik Hesten skudt under sig og kom
i svensk Fangenskab, men blev hurtig udløst, saa at han samme
Efteraar kunde være med paa Toget til Rygen. Da Kongen forlod 
Øen, indsatte han R. til Gouvernør med Befaling til at optræde
med Forsigtighed. Da den svenske General Kønigsmark i Begyndelsen 
af 1678 traf Forberedelser til at gaa over til Rygen, trak R.
sine Tropper sammen ved Landgangsstedet; men den Opstilling,
han tvært imod den ham givne Instruktion indtog, var kun lidet
egnet til at standse en overlegen Fjende. Angrebet blev iværksat
8. Jan.; R. fik dog ikke Udfaldet af sine uheldige Dispositioner at
se; han blev dræbt af et af de første Kanonskud, Fjenden løsnede.
Der siges, at han var en tapper Mand, men manglede Besindighed 
og «brugte haard og Stræng Konduite».

R. havde 1670 ægtet Rigsfeltherren Hans Schacks Datter
Augusta S.; hun var født 30. Sept. 1655 og døde allerede 19. Nov. 
1670, hvorefter R. maatte tilbagegive Gisselfeldt, som han havde
faaet med hende. Han ejede Røst og Nabogaarden Tøstrup og
fortsatte her sin Slægts Stridigheder med Flækken Kappels
Indbyggere, som man vilde paastaa vare livegne under Røst.
Ejendommene gik, da R. ikke efterlod Børn, over til hans Brødre, af
hvilke Cai R. (f. 1635 f 1714), dansk Gesandt i Dresden, Gehejmeraad 
og hvid Ridder, var den mest fremtrædende.

Rasmussen, Optegn. om Gisselfeld S. 139 ff. 
Nordalbing. Studien IV, 318 f.
Pontoppidan, Marmora Dan. II, 35 f.

<i>H. W. Harbou.</i>

</chapter><chapter name="Rumohr, Ditlev Christian, 1724-1808, Søofficer, Amtmand">

<b>Rumohr, Ditlev Christian,</b> 1724-1808, Søofficer, Amtmand,
Søn af Konferensraad Hans R. til Røst og Adelheid Benedicte f.
Ahlefeldt, fødtes 3. Jan. 1724, udnævntes 1741 til Sekondlieutenant
i Søetaten og rejste 1744 med 12 andre Søofficerer udenlands. 1746
blev han baade Premierlieutenant og Kapitajnlieutenant. 1753 blev
han Kapitajn og tog s. A. Del i Togtet til Marokko under Hoogland
og Schindel. 1758 forfremmedes han til Kommandørkapitajn og gik
Aaret efter som Chef for Orlogsskibet «Fyn» paa Konvoi til Middelhavet. 
1766 blev han Assessor i Admiralitets- og  Kommissariatskollegiet 
og Kommandør. 1767 fik han Votum i begge Kollegier, men
afgik s. A. fra Kommissariatet. 1770 blev han Kontreadmiral. 1771
var han Hvervingschef for de udskrevne indrullerede; disse fik ikke
deres Afregninger og begave sig i Sept. ud til Hørsholm Slot for at
fremføre deres Klage for Kongen. I Rapporten tillagdes R. Skylden
for Fejlen, og han blev afsat som Hvervingschef, formentlig med
urette, da Kommissariatskollegiet egentlig havde Ansvaret. 1773 var
R. Chef for Orlogsskibet «Kronprinsen» og fik tildelt en Eskadre
paa 5 Skibe. 1775 blev han efter Ansøgning a/skediget. R. var
1748 bleven Kammerjunker, 1761 Kammerherre og 1769 hvid Ridder.
1776 udnævntes han til Amtmand over Hutten Amt og Gehejmeraad. 
1790 blev han Gehejmekonferensraad og 1791 Amtmand over
Gottorp Amt. R. døde 23. April 1808. Han ægtede 5. Okt. 1763
Frederikke Komtesse Reventlow (f. 20. Dec. 1737 d. 5. Febr. 1820),
Datter af Gehejmekonferensraad Conrad Ditlev Greve R. (ovfr. S. 46).

<i>Louis Bobé.</i>

</chapter><chapter name="Rumohr, Henning, 1722-1804, Godsejer">
<b>
Rumohr, Henning,</b> 1722-1804, Godsejer, Søn af Christian
August R. til Runtoft og Agnese Cecilie f. v. Wickede. Ved Arv
og Kjøb kom R. i Besiddelse af flere store Godser. I Slesvig
kjøbte han 1748 Ø og arvede efter Farbroderen Ohrfeld (Udmark)
1743, hvor han som den første Godsejer i Sønderjylland ophævede 
Livegenskabet og foretog Udskiftningen. Han solgte 1773 begge
Godser og flyttede til Holsten, hvor han bosatte sig paa det
ham tilhørende Gods Muggesfelde, som han 1778 afhændede.
S. A. erhvervede han Trenthorst med Wulmenau. Efter Broderen
Christian August arvede han 1775 det Wickedeske Fideikommisgods 
Gross-Steinrade. 1790 var han Ejer af Bliestorf og kjøbte
1794 Schenkenberg og Krempelsdorf. I Sachsen erhvervede han
Reinhardsgrimma ved Foden af de sachsisk-bøhmiske Bjærge. Her
boede han 1784, og her fødtes hans Søn, den bekjendte Kunstkjender 
K. F. L. F. R. (s. ndfr.). R. døde 5. Juli 1804. Han var
2 Gange gift: 1. (1749) med Ida Wilhelmine f. Buchwald (f. 1726
d. 1761), Datter af Friedrich Christian B. til Helmstorf og Dorothea
f. Rumohr, 2. med Wilhelmine f. Baronesse v. Fersen (d. 10. Marts
1807), Datter af en i Syvaarskrigen falden hannoveransk Officer.

H. W. Schultz, K. F. v. Rumohr (Lpz. 1844), S. 3 f.
Nordalbing. Studien IV, 3 30 f.                                                                             

<i>Louis Bobé.</i>

</chapter><chapter name="Rumohr, Karl Friedrich Ludwig Felix, 1785-1843, Kunsthistoriker">

<b>Rumohr, Karl Friedrich Ludwig Felix,</b> 1785-1843, Kunsthistoriker, 
var saa vel gjennem sin Afstamning som i Følge sine
Godsers Beliggenhed i Lauenborg dansk Undersaat, hvorvel hans
Hovedvirksomhed tilhører Tyskland. Han var Søn af ovfr. nævnte
Godsejer Henning R. og dennes 2. Hustru og blev født 6. Jan.
1785 paa Godset Reinhardsgrimma ved Dresden, som Faderen
den Gang ejede, men tilbragte sin Barndom i Lybek, hvortil
Faderen var flyttet. Misfornøjet med sine Huslærere, der ikke
kunde tilfredsstille hans umaadelige Lærelyst, forsøgte han, 13 Aar
gammel, at gaa ud i den vide Verden med en lille Bylt under
Armen, men blev stoppet og sat i et Gymnasium, som heller ikke
tilfredsstillede ham. Som voxen studerede han navnlig i Gøttingen,
og da han var uafhængig, lagde han sig efter de skjønne Videnskaber 
og især Kunsthistorien. Paa sine Rejser i Italien granskede
han med stor Iver den ældre italienske Kunst og blev banebrydende 
i den alvorlige og grundige Maade, hvorpaa han forbandt
Arkivstudier med sin indtrængende Beskuelse af Kunstværker. Selv
var han Samler, navnlig af Kobberstik, og blev ogsaa i dette Fag
en grundig Kjender. Han synes allerede som ungt Menneske,
under et Studieophold i Dresden, at være gaaet over til
Katholicismen, en Overgang, som i den Tid heller ikke var usædvanlig 
i tyske Kunstnerkredse. I Italien gjorde han daværende Prins
Christian Frederiks Bekjendtskab og besøgte 1826 Kjøbenhavn, hvor 
han strax blev Æresmedlem af Kunstakademiet og fik Lejlighed til
at se, i hvilken uheldig Tilstand en stor og værdifuld Samling af
Kobberstik bevaredes i det store kongl. Bibliothek. Det gav
Anledning til, at der i 1831 nedsattes en Kommission til denne
Samlings bedre Ordning, hvori R. blev Hovedmanden og fik en
fortrinlig og ihærdig Hjælper i J. M. Thiele. Følgen blev, at en
stor og værdifuld Samling, der danner Hovedstammen i «den kongl.
Kobberstiksamling», fra 1835 blev udsondret fra Bibliotheket og siden
har ført en selvstændig Tilværelse (nu i Kunstmusæet). R., hvis
Virksomhed meget paaskjønnedes, blev 1834 Kammerherre og 1840
Kommandør af Danebrog. 1840 blev han Dr. phil. honoris causa
i Kiel. Han havde dog ikke under Kommissionens Virksomhedstid 
stadigt Ophold i Kjøbenhavn, men var jævnlig paa Rejser til
Italien eller boede paa sit Gods Rothenhausen i Lauenborg. Her
havde han allerede fra sine yngre Aar, om end med Afbrydelser,
ført et behageligt Ungkarleliv under ivrige Studier dels af
Middelalderens og Renæssancens Kunst, dels af «Geist der Kochkunst»,
som han under Udfoldelsen af «en ædel Gjæstfrihed» over for
Omegnens Godsejere dyrkede med en saadan Varme, at han allerede
1822 udgav en Bog med den nævnte Titel (2. Opl. 1832).

I 1835 havde R. i Forening med J. M. Thiele udgivet en
Redegjørelse for Kobberstiksamlingens Tilblivelse under Titel:
«Geschichte der kon. Kupferstichsammlung zu Kopenhagen», og i 1841
kaldtes han atter til Kjøbenhavn for at tiltræde en Kommission,
bl. a. sammen med Madvig og Kieler-Professoren Olshausen,
angaaende Haandskriftsamlingen i det store kongl. Bibliothek, hvilken
dog ikke udrettede noget væsentligt. R.s betydeligste Værk er
hans «Italienische Forschungen» (1827-31), et for sin Tid
toneangivende Værk, der ikke alene havde stor Indflydelse paa
Eftertidens tyske Kunsthistorikere, men ogsaa gav Kunstforskningen 
et videnskabeligere Præg i andre Lande. Hertil slutter sig «Drei
Reisen nach Italien» (1833). Desuden skrev han nogle mindre
Afhandlinger og en Mængde Artikler i Blade og Tidsskrifter, bl. a.
ogsaa paa Dansk i «Dansk Kunstblad». Ogsaa personlig omfattede
han Kunstnernes Virksomhed med varm Interesse og støttede f. Ex.
Anton Melbye i hans første Skridt paa Kunstnerbanen. Under en
Rejse til Dresden, som han foretog af Helbredshensyn, døde han
der 25. Juli 1843.

H. W. Schultz, K. F. v. R., sein Leben u. seine Schriften (Lpz. 1844).
Allg. Deutsche Biographie XXIX. 
Erslew, Forf. Lex.

<i>Ph. Weilbach.</i>
</chapter>
<chapter name="Rumohr, Peter Clausen, --1718, Præst">

<b>Rumohr, Peter Clausen,</b> --1718, Præst. Da han ses at
have deponeret fra Bergens Skole 1679, maa han rimeligvis være
Søn af Proprietær Claus Pedersen R. til Rikhejm i Lærdal. 1681
blev han Baccalaureus. Saa hører man intet til ham før 1689, da
han skal have deltaget som Kornet i de danske Troppers Felttog
i Irland. Her fra maa han snart være vendt tilbage, thi 1692 blev
han Kapellan i Grinderslev (ved Skive), hvor han forblev - fra
1699 som Sognepræst -- til 1701, da han fik Skjeberg Sognekald
ved Frederikshald, hvor han siden blev Provst. Her blev han til
1716, da hans Tjeneste fik en brat og sørgelig Ende. Den svenske
General Aschenberg havde indkvarteret sig paa hans Præstegaard,
og nu fortælles der af samtidige Forfattere, at han havde sat Skræk
i Generalen og sørget for at faa de Budbringere, han sendte til
Moss, opsnappede. Da Svenskerne vare slagne paa Moss 26. Marts,
retirerede Aschenberg ind i Baahus Len, og kort efter - før 23. April
-- blev R. ført som Fange ind i Sverige. Biskop Deichman mener,
at man beholdt ham for at have ham som Vidne mod en af Officererne 
(Aschenberg?). Da hans Hustru efter Krigen fik en større
Erstatning end de nødlidende Præster og derhos Pension af Postkassen, 
er det rimeligt, at han har gjort god Tjeneste ved at skade
Fjenden. Han skal have haft sit Kvarter hos forskjellige Præster
-- stadig under Bevogtning --, og hans Hustru maatte sende Penge
til hans Underhold. Han døde 18. Okt. 1718 og omtales som en
lærd og from Præst. Hans Hustru Marie Elisabeth var født 1670
og døde 1750 (begravet 8. Sept.).

J. Rist, Frederikshalds Æreskrands.
Danske Museum, Juni-Avg. 1772.

<i>D. Thrap.</i>

</chapter><chapter name="Rumohr, Theodor Vilhelm Kjerstrup, 1807-84, Forfatter">

<b>Rumohr, Theodor Vilhelm Kjerstrup,</b> 1807-84, Forfatter, er
født i Kjøbenhavn 2. Avg. 1807 som Søn af Kobbersmeddemester og
Aeronaut Carl Frederik Kjerstrup og Louise Frederikke f. Simonsen.
1826 blev han, privat dimitteret, Student, og efter at han 1829 var
adopteret af Historikeren Ditlev Christian Rumohr (d. 1849), der
havde en betydelig Indflydelse paa hans historiske og sproglige
Dannelse, tog han 1832 juridisk Embedsexamen. I henved 5 Aar
virkede han derefter ved «Berlingske Tidende», hvorpaa han 1839
med offentlig Understøttelse foretog en Rejse gjennem Tyskland og
Schweits. 1844 ansattes han som Kopist under Kjøbenhavns Magistrat 
og udnævntes 1851 til Tingskriver i Gram Herred i Sønderjylland 
(Aaret forud var han bleven konstitueret i dette Embede). 
1853 underkastede han sig Examen i slesvigsk Ret og udnævntes
s. A. til Herredsfoged i Haderslev Amt; 1864 entledigedes han
herfra. Fra nu af levede han i Kjøbenhavn som Privatmand, men
foretog i de følgende 10 Aar jævnlig større Rejser i Evropa, Asien
og Afrika; det hellige Land besøgte han med Grevinde Danner.

Sin Forfattervirksomhed begyndte han allerede 1830 med Digtet
«Selvmorderen ell. Vandring gjennem Maanen og Jorden i det 33.
Aarhundrede», og foruden spredte Digte og Fortællinger udgav han
efterhaanden bl. a. «Regner Lodbrog og hans Sønner, dramatisk
Digt i 5 Akter» (1833), «Jacob Danefærd, historisk Novelle» (1838)
og «Odins Ankomst til Norden, historisk-romantisk Fortælling» (1839).
Det var dog først ved «Peter Tordenskjold, et historisk Maleri»
(1842; 5. Opl. 1887), udgivet under det ogsaa senere benyttede
Psevdonym «P. P.» (&#596;: pro patria), at han vandt Opmærksomhed, og de
følgende Romaner, «Niels Juel og hans Samtid, et historisk Maleri»
(1846; 4. Opl. 1877) og «Grevens Fejde, historisk Maleri» (1850; 2.
Opl. 1877), befæstede hans Popularitet. Blandt hans senere Arbejder
kunne nævnes «Historiske Billeder fra Christian IV's Tid» (1863;
2. Opl. 1884), «Elias Hagen» (1868) og flere Bind mindre historiske
Fortællinger. Intet af dem udmærker sig, hverken ved gjennemført 
historisk Kolorit eller ved synderlig poetisk Opfindsomhed, men
hans Bøger høre den Dag i Dag til dem, der forlanges i 
Lejebibliothekerne.

Han var 1841 bleven gift med Sally Nathalia Frederikke Sames
(f. 1812 d. 1892), Datter af Oberst Hans Friedr. Anna Ludv. S. Han
døde i Kjøbenhavn 15. Okt. 1884.

Erslew, Forf. Lex.

<i>Sophus Bauditz.</i>

</chapter><chapter name="Rumohr, Wulf Henning Ernst Wilhelm, 1814-62, Politiker">

<b>Rumohr, Wulf Henning Ernst Wilhelm,</b> 1814-62, Politiker, 
var født 26. Sept. 1814 paa Runtoft, Søn af Christian August
R. til Drølt og Runtoft (f. 23. Febr. 1784 d. 9. Sept. 1839) og Sophie
f. Hennings (f. i Juli 1786 d. 19. Juli 1876), tog 1838 juridisk Examen
i Kiel, blev s. A. Avskultant ved Regeringen paa Gottorp, 1843
Avskultant i Rentekammeret, 1844 Kammerjunker, 1845 surnumerær
Kommitteret i Rentekammeret, 1846 Regeringsraad i Slesvig. S. A.
arvede han Runtoft efter sin Broder Landraad <i>Christian August R.</i>
(f. 26. Maj 1809 d. 27. Marts 1846), som 1840-44 sad i Slesvig
Stænder, og der tillagdes ham da en til det runtoftske Fideikommis 
knyttet Virilstemme i Stænderne, da Kongen troede at have
ham paa sin Side. Dette viste sig hurtig at have været en 
Fejltagelse, thi ikke alene bad R. sig øjeblikkelig fritaget for Pladsen
i Stænderne, men da Oprøret udbrød 1848, søgte han strax sin
Afsked og tilbød samtidig den provisoriske Regering sin Tjeneste.
1852 valgtes han til Provst for St. Johannesklosteret i Slesvig, men
Kongen nægtede at stadfæste Valget og fratog ham Aaret efter
Virilstemmen i Stænderne, som til Gjengjæld 1855 valgte ham til
Medlem af Rigsraadet, hvor han stemte med Scheel-Plessen. 1856
valgtes han til Verbitter for Itzeho Kloster og 1857 af Godsejerne 
til Stænderdeputeret. I Samlingen 1860 i Flensborg var han
Oppositionens Ordfører. Han døde 19. Nov. 1862. 1850 blev han gift
med Marianne Ullrich (f. 9. Okt. 1828), Datter af Professor Franz
Adam U. i Hamborg.

<i>H. R. Hiort-Lorenzen.</i>

</chapter><chapter name="Rump, Christian Gotfred, 1816-80, Landskabsmaler">

<b>Rump, Christian Gotfred,</b> 1816-80, Landskabsmaler, var
Søn af Glarmester Carl David R. fra Kurland (f. 1785 d. 1857) og
Cathrine Ingeborg f. Jørgensen (f. 1797 d. 1874) fra Hillerød.
Gotfred R. blev født i Hillerød 8. Dec. 1816. Da Faderen selv havde
haft Kunstnerdrømme eller i alt Fald havde en medfødt Sans for
Kunst, faldt det ikke Sønnen vanskeligt at faa Lov til at gaa
Kunstnervejen uden at sinkes ad den Omvej først at lære
Malerhaandværket. Han kom, 16 Aar gammel, til Kjøbenhavn, fik
Adgang til Akademiets Skoler og Plads i J. L. Lunds Malerstue. I
mindre end 3 Aar naaede han op i Modelskolen, men konkurrerede 
til Faderens Sorg ikke til de da brugelige Sølvmedailler, uagtet 
det var hans Maal at blive Figurmaler. Allerede i 1836 begyndte
han at udstille. Det var i de første Aar Portrætter, han malede,
og Figurbilleder som «Anna Colbjørnsen og de svenske Dragoner».
Dette blev haardt behandlet af Kritikken, men N. Høyen saa dog
allerede i det ufuldkomne Ungdomsarbejde Træk af en ægte
Kunstnersjæl, der kunde gaa en mere lovende Fremtid i Møde. Endnu
i 1842 malede han en Altertavle, «Fremstillingen i Tempelet», der
blev kjøbt af Kongen, men vel egentlig snarere af Staten til
Grønholt Kirke, der hørte under de sjællandske Domæner, hvis Kirker
netop i disse Aar for en stor Del forsynedes med nye Altertavler.
Efter Skitsen til en anden Altertavle naaede han ikke at udføre
selve Billedet, og R., som siden sit 20. Aar havde maattet ernære
sig selv og havde kæmpet haardt for sit Udkomme, gav nu i 1843,
forknyt over den Skuffelse, den svigtende Bestilling voldte ham,
halvvejs fortabt og søgte Tilflugt i Hjemmet i Hillerød, der ikke
alene aabnede sine Arme for ham, men ogsaa aabnede hans Blik 
for hans sande Kald, Landskabsmaleriet. Vel havde han tidligere
malet og udstillet nogle Landskaber, som ingen lagde Mærke til,
og vel malede han endnu 1843-46 nogle Portrætter i Hillerød,
vistnok nærmest for den tarvelige Indtægts Skyld, men det var dog
først nu, da han gjennem alle Aarstider færdedes i Hillerøds paa
Naturskjønheder saa rigt vexlende Egne, at det fuldt gik op for
ham, at Landskabsmaleriet var hans Evners rette Omraade, og fra
1846 helligede han sig dette saa udelukkende, at han end ikke
eller kun undtagelsesvis malede Staffage af Mennesker i sine
Landskaber.

Han gik dog ikke til sit Værk med den Formsikkerhed, som
f. Ex. udmærkede Skovgaard* det fængslede ham ikke at gjengive
Forgrundens Planter med den Troskab og det Præg af Væxtliv,
som denne hans omtrent jævnaldrende Medbejler forstod at lægge
i sin Planteverden, men til Gjengjæld var hans Syn paa Naturen
mere malerisk, hans Følelse for Naturens Stemninger dybere, hans
Sans for Farvernes Rigdom fyldigere. Da han var kommet tilbage
til Kjøbenhavn, gjorde han ivrige Studier i det ældre hollandske
Landskabsmaleri, som vore Samlinger bøde ham, især i de Arbejder,
hvor en poetisk Stemning parredes med et aabent Blik for
Naturens Farverigdom. Men mest af alle Kunstnere fængslede dog
Claude le Lorrain ham, uagtet han her hjemme kun kunde granske
hans sjælden stemningsrige Kunst i kobberstukne Gjengiveiser. Den
Sikkerhed, hvormed denne Kunstner i en uendelig Række
Afskygninger naaede fra den dybeste Skygge til det højeste Lys og
derved fik den kraftigste Virkning natursandere frem end ved at
sammenstille skarpe Modsætninger, var for R. en stadig Gjenstand for
Studium og gjorde det til en Øjets Fest for ham, da han endelig
i Udlandet fik udmærkede Originaler af sin kloge Mester at se.

Imidlertid havde R. kæmpet sig frem, somme Tider lidt underlig 
bagvendt, til almindelig Anerkjendelse. Thi medens han i 1848
ved «Tørvemosen med den optrækkende Regnsky» vandt Plads i
den kongl. Malerisamling, uagtet dette Billede endnu i meget
mindede om hans Studier i hollandsk Landskabskunst, vandt han
allerede s. A. paa en Rejse i Jylland et Blik for Friluftsstudiet efter
Naturen selv, som strax bar Frugt i et udmærket Billede og siden
blev hans tro Vejleder hen imod en stedse rigere og modnere Kunst.
«Et Parti fra Himmelbjærget», som kom paa Udstillingen i 1849,
blev enstemmig tilkjendt Akademiets højeste Udmærkelse, den
Thorvaldsenske Udstillingsmedaille. Men 2 Aar efter stillede han sig 
atter i Række med den endnu for en lavere Pris kæmpende
Ungdom og vandt den Neuhausenske Pengepræmie for «Skovparti fra
Præstevangen ved Frederiksborg». I det han her kom ind paa et
Omraade, hvor han senere skulde fejre sine største Triumfer, den
indre skyggefulde Bøgeskovs stemningsrige Hemmelighed, synes der
at have været en vis Standsning i Kunstnerens Udvikling, medens
han kæmpede for at give de Stemninger, Skoven aabenbarede ham,
fastere kunstnerisk Form end blot en Øjet smigrende Farvesymfoni.
Thi da han, inden han endnu havde været udenlands, i 1855 ønskede 
at agreeres, fik han et Vink om at vente og søge Uddannelse 
ved Studier paa anden Grund. I 2 Aar fik han derpaa ministeriel 
Understøttelse til Rejser i Norge og derefter 1857-58
Akademiets mindre Stipendium i 2 Aar og fulgtes nu med Exner
til Italien. Opholdet i Udlandet, som han gjorde saa kort som
muligt, fik dog mere Betydning for ham, ved hvad han saa af
ældre stor Kunst, end ved hvad han selv malede. Saa snart han
kom hjem, levede og aandede han igjen kun for den danske
Natur. Allerede inden han rejste udenlands, havde han i 1853 malet
det store «Aaparti fra Sæbygaards Skov», som den kongl. Malerisamling 
kjøbte, og som hører til hans fortrinligste Billeder. Det
er, om end ikke helt fuldført i fri Luft, saa dog delvis malet i fuld
Størrelse umiddelbart efter Naturen og fuldendt efter gjennemførte
Friluftsstudier. Saa vel heri som i adskillige senere Billeder,
navnlig fra Frederiksborg, gjengav han den festligste Sommerstemning
med det varme Sollys spillende frem gjennem Træernes tætte
hvælvede Løvtag, medens Landskabets smukke Modellering tegnede sig
i Skyggens klare, luftige Dæmring. Men ogsaa i Landskaber med
høj Luft og vid Udsigt viste han sig nu som Mester og lod, som
i «De 4 Aarstider», 4 store Billeder, der bleve malede til Grev
Moltke til Bregentved (1861-63) og udstillede sammen i 1864, med
lige Lethed sin Pensel færdes i Løvspringets ungdomsfriske Glans,
i Sommerens Frodighed, Efteraarets Farvepragt og i Vinterens
kølige Klarhed med Rimfrostens glimrende Krystaller. Det Valg af
rolige, fredelige Motiver, som gaar gjennem disse Billeder, var
ejendommeligt for hele hans Kunst og stiller disse 4 Billeder, hvor
mange stemningsrige Landskaber der end senere fremgik af hans
flittige Pensel, som et lysende Midtpunkt i hans Landskabskunst.
R. blev dog først 1866 Medlem af Akademiet, og hvor stor
Indflydelse hans Opfattelse af dansk Natur og hans Gjengivelse af
dens Stemninger end udøvede paa det danske Landskabsmaleri, 
har han dog ikke efterladt sig Elever i egentlig Forstand. R.
ægtede 1868 Benedicte Sofie Spang (f. 1835 d. l897), Datter af
Sognepræst P. J. S., og fik 1874 Titel af Professor. Efter nogle Aars
Sygelighed, som til Dels stammede fra et Hjærteonde, døde han
pludselig i sin Fødeby Hillerød 25. Maj 1880, savnet af alle hans
Kunsts trofaste Venner.

S. Müller, Nyere dansk Malerkunst.
Weilbach,  Nyt Kunstnerlex.

<i>Ph. Weilbach.</i>

</chapter><chapter name="Rump, Nicolai Reimer, 1834-1900, Justitsminister">
<b>
Rump, Nicolai Reimer,</b> 1834-1900, Justitsminister, var
Broder til foregaaende og født 26. Juni 1834 i Hillerød. Han blev
Student 1852 fra Frederiksborg lærde Skole og tog 1859 juridisk
Embedsexamen. Den slesvigske Embedsbane drog ham nu til sig;
han blev kort efter Examen ansat i det slesvigske Ministerium og
tog 1861 slesvigsk juridisk Examen. Efter Afstaaelsen 1864
afskedigedes han imidlertid, levede et Par Aar i Kjøbenhavn som søgt
Manuduktør og befordredes 1866 til Sorenskriver paa Færøerne. 5
Aar senere forflyttedes han til Byfogedembedet i Korsør, hvor han
tilbragte 16 indholdsrige Aar, paaskjønnet som Embedsmand og
som Menneske, virksom for Retsplejens og de borgerlige
Interessers Fremme, forrest i Beboernes livlige konservative Politik,
altid rede til at optage en Kamp med Kredsens Folketingsmand
Tauber. 1878 valgtes han som en af Repræsentanterne for 3. Kreds
ind i Landstinget. 1887 udnævntes R. til Amtmand over Hjørring
Amt. Han, der trods sit udprægede Højrestandpunkt og Vendelboernes 
faste Venstrestade hurtig kom i et godt Forhold til sit
Amtsraad, udrettede i denne Embedsvirksomhed ikke lidet, navnlig
til Fremme af Sygehussagen og Amtets Jærnbaneinteresser
(Jærnbanerne Nørre Sundby-Frederikshavn og Fjerritslev-Nørre Sundby).

I nær Forbindelse med disse Hovedretninger i hans
Embedsvirksomhed stod ogsaa hans Landstingsgjerning. Det var her
fortrinsvis Jærnbanesager og Sager vedrørende Sundhedsvæsenet, der
kaldte ham frem, og han blev efterhaanden Ordfører for en Række
Lovforslag under disse Grupper. Ogsaa i saa vigtige Sager som
Strandingsloven og de fleste af de provisoriske Love fra Firsernes
Midte var han Ordfører, i færøske Sager var han en selvskreven
Ordfører, og han, der i 1894 afløste E. E. Rosenørn som kongevalgt 
Landstingsmand, regnedes efterhaanden til de kyndigste,
arbejdsomste og sikreste Landstingsmedlemmer. Et med
Rigsdagsvirksomheden beslægtet Hverv udførte han som Formand for den 
i 1894 nedsatte Kommission om Apothekervæsenet, hvis foreløbige
Frugt er Loven af 10. April 1895 om Afgift af personlige
Apothekerbevillinger.

Efter den Position, R. saaledes havde erhvervet sig i det
offentlige Liv, var han naturlig blandt dem, Tanken henvendtes
paa, da Nellemann 1896 trak sig ud af Ministeriet Reedtz-Thott,
og fra 13. Juni 1896 til 28. Avg. 1899 var R. Justitsminister og
Minister for Island, Der skinnede ikke nogen lykkelig Stjærne
over R.s Ministertid. Utaknemmeligt, som det paa Forhaand var, at
tage Gjerningen op efter en saa overlegen Personlighed som
Nellemann, blev Opgaven yderligere vanskeliggjort ved den Udvikling,
som den almindelige politiske Situation snart tog, og ved den
Misstemning, som R. ved sin fremskudte Stilling i den politiske
Kamptid havde paadraget sig fra Oppositionens Side. Der gjennemførtes
vel paa det justitsministerielle Omraade enkelte Love af Betydning,
saaledes Loven af 23. April 1897 om Checks, Lovene af 11. Maj
s. A. om Vold mod sagesløs Person og om Tuberkulose, af 18.
Dec. s. A. om Retternes Medvirkning til Optagelse af Bevis i
Udlandet og af 7. April 1899 om Ægtefællers Formueforhold; men i
det hele stødte R.s Bestræbelser paa en Modstand i og uden for
Rigsdagen, hvis Bitterhed og stundum ligefrem fjendske Karakter
ganske sikkert for en upartisk Bedømmelse vil vise sig at savne
tilstrækkelig Grund i hans Handlemaade og Personlighed. I den
senere Tid af sin Ministervirksomhed havde han tilmed baaret paa
Spiren til en alvorlig Sygdom, der i Sommeren 1899 brød ud.

Efter sin Afgang som Minister udnævntes R. til Amtmand
over Holbæk Amt, men maatte paa Grund af Svagelighed tage
sin Afsked allerede fra i. Avg. 1900. Faa Dage efter, 16. Avg.,
døde han. I 1898 blev han Kommandør af Danebroge af 2. Grad,
1900 af 1. Grad. 1860 havde R. ægtet Helene Sophie Olrik (f.
1830 d. 1899), Datter af Provst og Sognepræst Christian Magnus
O. og Elisabeth f. Fenger.

<i>M. P. Friis.</i>

</chapter><chapter name="Rung, Frederik, f. 1854, Komponist og Musikdirigent">

<b>Rung, Frederik,</b> f. 1854, Komponist og Musikdirigent. R. 
er Søn af ndfr. nævnte Syngemester H. R. og fødtes i Kjøbenhavn 
14. Juni 1854. Alt som ganske lille røbede han et usædvanlig 
fint Øre og blev derfor lige fra Barndommen af betragtet som
bestemt for den musikalske Vej. Under sin Faders Vejledning
modtog han i Hjemmet en alsidig musikalsk Uddannelse, der fortsattes 
efter Faderens Død. 1877 overtog han derpaa som en Arv 
efter sin Fader Ledelsen af Cæciliaforeningen, som Kapelmester
Paulli for at bevare Foreningen for Sønnen havde dirigeret efter
H. Rungs Død (jvfr. XII, 582), og s. A. tiltraadte han med det
Anckerske Legat en Studierejse til Udlandet. I Cæciliaforeningen
kom hans musikalske Evner ret til Udfoldelse, og denne Forenings
Kor, særlig dets snævrere Udvalg «Madrigalkoret» (oprettet 1887),
har under hans energiske Ledelse og fremragende Dygtighed som
Dirigent naaet en høj Grad af teknisk Fuldkommenhed; 1897 vandt
Madrigalkoret en glimrende Succes ved en Musikfest i Stockholm,
og i 1900 optraadte det med stort Bifald ved Verdensudstillingen
i Paris. Allerede fra 1866 havde R. gjort Tjeneste i det kongl.
Kapel som Guitar-, Mandoline- og Viola d'amore-Spiller; fra 1872
virkede han tillige som Operarepetitør (fast ansat 1877); 1884
udnævntes han til Musikdirigent, hvilken Betegnelse 1891 forandredes
til Koncertmester og 1895 til 2. Kapelmester. 1881-93 var han
Lærer i Klaverspil ved Konservatoriet, og han har i øvrigt virket
som privat Lærer i Klaver siden 1872, senere ogsaa i Sang. Siden
1892 har han haft Statsunderstøttelse. 3. Juni 1882 ægtede han
Augusta Louise Petersen (f. 28. Nov. 1856), Søster til
Musæumsdirektør K. N. Henry P. (XIII, 43).

R. har været en flittig Komponist. Som de væsentligste af
hans Værker kunne nævnes Operaerne «Det hemmelige Selskab»
(1888) og «Den trekantede Hat» (1895), Ouverture og Mellemaktsmusik 
til Dramet «Rolands Datter» (1876), Musikken til Molbechs
«Faraos Ring» (1879), hvori den yndede «Sommerfugledans», og
til Drachmanns «Tusend og en Nat» (1892), Balletterne «Aditi»
(1879) og «En Karnevalsspøg i Venedig» (1890), end videre en
Symfoni i D-Moll, en fortræffelig Suite for Strygeorkester og
obligat Trompet samt af Kammermusik en Serenade (Nonet) for
Træblæsere og Strygere, 2 Strygekvartetter, en Klaverkvintet,
komponeret over Folkevisen «Ebbe Skammelsen», en Sonate for Violin
og Klaver, «Stemninger fra Norge», 24 Klaverstykker i alle
Tonearter, og flere Sager for Klaver. Af større Vokalværker har han
skrevet Kantate til Håndels Mindefest (1885) og Kantate ved det
kongl. Theaters 150 Aars Jubilæum (1898), end videre «Medea», en
Koncertarie med Orkester, «Astolfskvadet» for Mezzo-Sopran med
Orkester og «Ebba Brahe» for Sopran med Orkester. Der haves
en Del flerstemmige Sange af ham og o. 70 Romancer og Sange
for én Stemme («Lille røde Rønnebær» er en af de mest 
bekjendte). Endelig har han udgivet «Musik fra den danske
Skueplads» i 4 Bind.

Schytte,  Musiklex.                                                              

<i>G. St. Bricka.</i>

</chapter><chapter name="Rung, Georg Adolph, 1845-1903, Meteorolog">

<b>Rung, Georg Adolph,</b> 1845-1903, Meteorolog. R., Søn af ndfr. 
nævnte Professor Henrik R., er født i Kjøbenhavn 9. Sept. 1845.
Efter at han i 1864 var bleven Student, indtraadte han i Hæren
og blev 1867 Sekondlieutenant i Artilleriet. Hans militære
Løbebane blev dog snart afbrudt ved Sygdom; efter at han ved et
Vinterophold i Syden havde gjenvundet sine Kræfter, ansattes han
1872 som Assistent ved det nyoprettede meteorologiske Institut og
blev 1883 Underbestyrer for samme. 1882-1900 var han Kapitajn
i Artilleriets Forstærkning.

I nær Forbindelse med denne Stilling staar R.s Virksomhed
som Opfinder. For med Lethed at kunne reproducere Vejrkort
opfandt han Reavtografien; end videre en Række Apparater til
Brug ved hydrografiske Undersøgelser, saaledes Universalbathometeret 
(efter et af Professor Prytz angivet Princip), samt Apparater 
til Maaling af Temperatur i Havdybder samt til Optagning af
Vandprøver. End videre har han opfundet en Række selvregistrerende
Apparater til Maaling af Lufttryk, Regnmængde og Vindstyrke.
Ogsaa paa andre Omraader har R. gjort betydningsfulde Opfindelser, 
hvoraf vi skulle nævne Rotationsindikatoren og forskjellige
Opfindelser af artilleristisk Betydning. Fra mange Sider har R.
modtaget Udtryk for Anerkjendelse af den Virksomhed, han har
udfoldet, bl. a. ved at hans Opfindelser ved de vigtigste
Udstillinger i Evropa og Amerika ere blevne belønnede med
Guldmedaille. 1885 fik han det danske Videnskabernes Selskabs
Sølvmedaille for en indsendt Afhandling om selvregistrerende
meteorologiske Instrumenter, hvilken optoges i Selskabets Skrifter. 
Et betydningsfuldt Arbejde fra hans Haand foreligger end videre i
det store Værk «Repartition de la pression atmosphérique sur
l'océan Atlantique septentrional» (1894). -- Han ægtede i 1872
Christiane v. Westen Berg, Datter af Godsejer v. W. B. til Skovsbo
paa Fyn. Han døde 28. Marts 1903.                                                                        

<i>C. Christiansen.</i>

</chapter><chapter name="Rung, Georg Frederik Frelsen, 1805-71, Skolemand">

<b>Rung, Georg Frederik Frelsen,</b> 1805-71, Skolemand, blev 
født i Kjøbenhavn 4. Jan. 1805. Forældrene vare Kopist i
Generaltoldkammeret, senere Toldkasserer i Næstved, Hans R. og 
Helene f. Ahlmann. Han blev Student fra Herlufsholms Skole 1824 og 
Aaret efter Cand. phil., men tog ingen Embedsexamen. R. blev
en anset Lærer i Tysk ved kjøbenhavnske Privatskoler og fra 1847
ved den militære Højskole, hvor han var fast ansat 1848-60. Fra
1837 udgav han flere stærkt benyttede tyske Læsebøger og
Sproglærer, nogle i Forening med J. Jürs (IX, 13), og sammen med V.
A. Borgen (II, 524) 1843 og følgende Aar en Række danske Læsebøger, 
der til Dels brøde en ny Bane i denne Gren af Skolebogslitteraturen. 
R. havde tillige almenpædagogiske Interesser, og i
sin Afhandling «Om kvindelig Dannelse og Undervisning» (1842)
ivrede han mod alt Skin i de unge Pigers Opdragelse, der burde
have den vordende Hustru for Øje og derfor udvikle huslige
Egenskaber og lægge Vægt paa Modersmaal og Historie. Piecen vakte
Opsigt, men den Pigeskole, til hvilken den indeholdt Planen, blev
ikke oprettet. Derimod overtog R. i Forening med Cand. theol.
J. C. S. Neve Bestyrelsen af Mariboes Realskole 1856-63. R.,
der 1853 var bleven titulær Professor, døde ugift 4. Maj 1871.

Erslew, Forf. Lex.

<i>Joakim Larsen.</i>

</chapter><chapter name="Rung, Henrik, 1807-71, Komponist">

<b>Rung, Henrik,</b> 1807-71, Komponist,  var Broder til 
ovennævnte Professor G. F. F. R. og fødtes i Kjøbenhavn 31. (ikke
3.) Marts 1807. 1816 forflyttedes hans Fader til Næstved, og her
levede H. R. altsaa sine Drengeaar. Hans Skoleundervisning
var ret tarvelig, men han tilbragte et frit og ubundet Liv i den
skjønne Natur, som i høj Grad bidrog til hans aandelige
Udvikling og har sat umiskjendelige Spor i hans Musik. I Næstved
modtog han ogsaa sin første Musikundervisning; han lærte Violin
først af en gammel, forhenværende Kapelmusikus Schindler, senere
af Musiklærer Brandt paa Herlufsholm; en gammel Dame, Jomfru
Irgens, gav ham den første Undervisning paa Guitar. Hans
Musikundervisning var næppe meget bedre end hans Skoleundervisning;
men det udviklede hans musikalske Evner, at han stadig i
Hjemmet havde Lejlighed til at øve dem i Sammenspil med sin Fader
og i Ferierne tillige med sin ældste Broder, hvilke begge spillede
Violin. Et Uheld, der tilstødte ham i 17-18 Aars Alderen, var
maaske dog den egentlige Aarsag til, at han blev Musiker. En
Dag, da han kom hjem fra en Ridetur med Faderen, tørnede han
i rask Fart med Knæet mod Portstolpen, og Følgen deraf blev, at
han, da Moderen efter Faderens Død flyttede til Kjøbenhavn, blev
underkastet en Lægebehandling, der varede i 2 Aar, og i denne
lange Tid, hvori han næsten stadig var fængslet til Lejet, øvede han 
sig med saadan Utrættelighed paa Guitaren, at han opnaaede en
virtuosmæssig Færdighed paa dette Instrument. Da han efter sin
Helbredelse (han beholdt dog stedse et stift Knæ) igjennem den
bekjendte Frk. Juliane Marie Jessen var bleven introduceret hos
Theaterchefen, Overhofmarskal Hauch, var det denne hans
Færdighed, som især vakte Theaterchefens Interesse for ham. For at
kunne opnaa en Plads i det kongl. Kapel lagde han sig efter
Kontrabas under Vejledning af Kapelmusikus Haskerl, og efter ved
en Koncert 1828 paa det kongl. Theater at have udført en Solo
paa Kontrabas blev han s. A. ansat som Elev i Kapellet og 1834
udnævnt til Kapelmusikus.

Fra det Øjeblik, R. blev sig sin Bestemmelse som Musiker
bevidst, kastede han sig over Studiet af den musikalske Theori.
Han studerede først under Organist Heger ved Reformert Kirke,
senere under Professor Zinck, begge lærde Kontrapunktister, og
en Ouverture, som han komponerede (opført 1835) og foreviste
Weyse, for hvem han nærede stor Veneration, var da ogsaa saa
lærd, at Weyse opfordrede ham til aldrig mere at aabne en Generalbaslære, 
for at han ikke skulde blive «kun en lærd Kontrapunktist». 
Nogle Sange af R. bleve 1836 udførte af Waisenhusets Elever,
og s. A. arrangerede han Musikken til «Debatten i Politivennen»,
men 1837 fremkom hans første betydelige Arbejde, nemlig Musikken
til «Svend Dyrings Hus», der gjorde overordentlig Lykke, og om
hvilken Weyse i en Lykønskningsskrivelse til R. udtalte, at «det
var den smukkeste danske Musik, der var skreven». Musikken er
ligesom Hertz' Text besjælet af vore gamle Folkeviser, og Perlen
deri er den bekjendte «Hr. Peder kasted Runer over Spange».

Denne Komposition skaffede R. et Rejsestipendium fra
Fonden ad usus publicos. Først besøgte han Tyskland, dog uden
synderligt Udbytte, og drog der fra til Italien. Her levede han et
rigt og skjønt Kunstnerliv sammen med de mange danske Kunstnere, 
som den Gang opholdt sig i Rom (Thorvaldsen lærte ham
en Tarantel paa Mandoline, paa hvilket Instrument R. blev en lige
saa stor Mester som paa Guitaren), færdedes i den dejlige Natur
og blandede sig i det friske Folkeliv. En afgjørende Betydning
fik hans Ophold i Rom, ved at han lærte den gamle italienske
Musik at kjende, der foredroges af det pavelige Kapel, som vakte
hans største Beundring. «Palestrina», skriver han i et Brev hjem,
«er den ædleste og reneste Komponist, der har levet. Meget
angaaende Stilen i Kirkemusik, som forhen var mig dunkelt, er blevet 
mig klart ved at høre hans Mesterværker i det sixtinske Kapel.»
Ved Hjælp af den bekjendte Abbate Santini, der selv besad et
sjældent Bibliothek, og Kapelmesteren ved Peterskirken Meluzzi
blev han i Stand til at studere en Mængde af de ellers lidet
tilgængelige Partiturer og kopiere en Del. Fra Italien rejste R.
endelig til Paris, hvor han navnlig studerede Sangkunsten og hørte de
store Kunstnere Grisi og Malibran, Rubini, Tamburini og Lablache.
Her lærte han ogsaa de gamle franske Operaer at kjende, som ved
Siden af den store italienske Musik kom til at staa hans Hjærte
nærmest.

Saa snart han var kommen hjem 1840, søgte han Anvendelse
for sine erhvervede Kundskaber, navnlig som Sanglærer, og tilbød
i Efteraaret s. A. Musikforeningen sin Tjeneste. Tilbudet
modtoges med Glæde, og R. holdt da Syngeskole for Foreningens Kor,
ja opnaaede endog at faa Palestrinas Sstemmige «Stabat mater»
a capella opført paa en Musikforeningskoncert 1841; men da
Deltagerne i Øvelserne efterhaanden faldt fra, og da han samtidig fik
meget at gjøre ved det kongl. Theater, opgav han snart denne
Virksomhed. For Theatret skrev han 1841 Musikken til S. Beyers
Drama «Ingolf og Valgerd» og Hertz' romantiske Skuespil
«Svanehammen», begge ligesom Musikken til «Svend Dyrings Hus»
paavirkede af Folkevisen. S. A. ægtede han Sangerinden Pauline
Charlotte Frederikke Lichtenstein (s. ndfr.), og 1842 udnævntes han 
til Syngelærer for Theatrets Elever (Syngemester). Der paafulgte nu
en lang Række af travle Aar. En Mængde af Theatrets betydeligste 
Sangkræfter udgik fra hans Skole, saaledes blandt de ældre
hans Hustru, Chr. Hansen, Ferslew og Schram og blandt de yngre
Frk. Holm (Fru Riise) og Simonsen. End videre skrev han en
Mængde Arbejder for Theatret, saaledes Operaerne «En Bolero»
af S. Beyer efter Scribe (1843) og «Stormen paa Kjøbenhavn» af
Overskou (1845), Operetten «Aagerkarl og Sanger» (1845) og
Syngespillene «Federigo» af Hertz (1848), «Stella» af A. Recke efter
Scribe (1852), «Flugt og Fare» af S. Beyer (1852), «Studenterne fra
Salamanca» af H. H. Nyegaard (1854) og «Annunziatas Fest» af
A. Recke (1856), samt komponerede og arrangerede Musikken til
en Mængde Skuespil, som H. C. Andersens «Kongen drømmer»
(1844) og «Lykkens Blomst» (1845), H. P. Holst's «Gioacchino»
(1844) og «William og Emma» (1846), Heibergs «Ulla skal paa
Bal» (1845) og «Tycho Brahes Spaadom» (1866, Musikken skreven
1848 i Steden for en ældre af Schall), Hauchs «Søstrene paa 
Kinnekullen» (1849) og «Marsk Stig» (1850), Shakspeares «Viola» ved
S. Beyer (1847) og det anonyme Skuespil «Cyprianus» (1860).
Fremdeles udgav han i Aarenes Løb en stor Mængde anden Musik,
navnlig o. 200 Romancer, Duetter og Sange (deri dog medregnet
mange af de i de dramatiske Værker indlagte Sangnumre), ogsaa
en Del Salmer og af større Sangkompositioner «1. Del af Tyrfing»,
«Slaget ved Fredericia», «St. Lucæ Evangelium Kap. 24» og «Gudrun 
og Ternerne». Endelig har han komponeret en Mangfoldighed 
af utrykte 2-, 3-, 4- og flerstemmige Sange til danske, franske
og italienske Texter samt Smaakompositioner for et eller flere
Instrumenter, ofte saadanne gammeldags og lidet kjendte, som dyrkedes 
i hans Hjem (Mandoline, Viola d'amore), snart med, snart uden
Sang. Af disse Ting er noget udført offentlig, men det meste var
kun bestemt for Hjemmet; thi medens Børnene, navnlig de 2 yngste, 
Sophie (Fru Keller, IX, 122) og Frederik (s. ovfr.), voxede op,
var Hjemmet et Arnested for Sang og Musik, som kun har haft
faa Lige.

Ved Siden af denne omfattende Virksomhed som Lærer og
Komponist virkede R. endelig ogsaa som Dirigent. I Fyrrerne
dirigerede han det skandinaviske Selskabs Sangforening, som
bestod af Herrer alene, men hvortil Damers Assistance benyttedes 
ved Koncerter, og da dette Selskab gik ind, stiftede R. 1851
«Cæciliaforeningen», hans kjæreste Skabning, som han ledede til sin Død.
Det var denne Forenings Formaal at virke for Udbredelse af
Kjendskab til den gamle italienske, saa vel kirkelige som verdslige,
Musik-, senere optoges vel ogsaa anden Musik, dog kun i gammel
Stil og af historisk Betydning, og det oprindelige Maal tabtes under
H. R. aldrig af Sigte. Ogsaa af hans egne Kompositioner udførtes
mange her, dog navnlig Saadanne, som faldt i Traad med det
egentlige Repertoire, f. Ex. hans toskanske Folkeviser og hans 2
«Aforismer», der vare et Forsøg paa at danne en ny Musikform,
en Slags daniserede Madrigaler. Cæciliaforeningen spillede
utvivlsomt Hovedrollen i R.s 20 sidste Leveaar, og et underligt Træf
var det, at en Fest paa denne Forenings 20 Aars Fødselsdag (29.
Okt. 1871) ligesom dannede Afslutningen paa hans Liv. Faa Uger
derefter, 12. Dec. 1871, døde han efter et kort Sygeleje.

R.s dramatiske Kompositioner have, uagtet enkelte Numre
næsten ere blevne til Folkesange, som Helhed ingen Lykke gjort
(undtages maa dog «S vend Dyrings Hus»), og Grunden dertil maa
søges i, at R. var for meget Lyriker og som saadan kunde skabe 
en Mangfoldighed af glimrende Enkeltheder, men den Forbindelse,
der skulde knytte de enkelte lyriske Partier sammen til et
dramatisk Hele, evnede han ikke at tilvejebringe, fordi han ikke var
Orkesterkomponist. Derimod er han en af vore store Romancekomponister, 
ikke blot i Henseende til sine Kompositioners Antal,
men ogsaa ved den Rigdom paa forskjelligartede, ejendommelige
og henrivende Melodier, som han raader over. Som Vidnesbyrd
om den Mangfoldighed af Udtryk og Stemninger, han spændte
over, kan nævnes: «Hr. Peder kasted Runer», «I Myklagaard og
Spanieland», « Modersmaalet», «I Danmark er jeg født», «Hjemve»,
«Naar Dagen er bortgangen», «Serenade ved Strandbredden», «Læg
dig kun ned», « Gurre», Salmerne «Kirkeklokke, ej til Hovedstæder»
og «Barn Jesus i en Krybbe laa» samt Jægersangen, et Kor af
«Lykkens Blomst». R. betragtedes som -- og var vel ogsaa -- 
reaktionær Oppositionsmand imod den Retning, som Musiklivet
efterhaanden tog. Dette gjorde hans Stilling isoleret og voldte ham
adskillig Fortræd, og Virkningen deraf føltes ogsaa i den noget
trange Tilværelse, Cæciliaforeningen ofte førte; men det bevægede
ham aldrig til at svigte det Ideal, hvis Fane han en Gang havde rejst.

R. var af fysisk Natur ikke stærk, men i Besiddelse af en
mægtig Energi. Tidlig og silde var han virksom, og ofte maatte
hans Omgivelser ad Omveje se at faa ham til at unde sig lidt
Hvile. Han var en usædvanlig begavet Mand. Ad regelmæssig
Vej havde han kun lært lidet uden for sit Fag, men dog var han
bleven en Mand af stor Dannelse, der sad inde med mange
alsidige Kundskaber, og han besad en fin poetisk Smag, hvad hans
Valg og Behandling af Sangtexter bevise. Skjønt han til visse
satte Pris paa Anerkjendelse, den han i øvrigt ikke nød saa meget
af (han blev dog udnævnt til Professor 1866), kunde han dog ogsaa
vise en paafaldende Mangel paa Forfængelighed. At han var
Æresmedlem af 2 udenlandske Musikakademier, vidste saaledes ingen,
før Diplomerne fandtes efter hans Død.

Illustr. Tid. XIII, 143. 
Søndagsposten 1869, Nr. 282. 
Tidsskr. f. Kirke-, Skole- og Folkesang II, 71. 
Erslew, Forf. Lex. 
Schytte, Musiklex.

<i>G. St. Bricka.</i>

</chapter><chapter name="Rung, Pauline Charlotte Frederikke, 1818-90, dramatisk Sangerinde">

<b>Rung, Pauline Charlotte Frederikke,</b> 1818-90, dramatisk 
sangerinde. Pauline Lichtenstein blev født 21. Juli 1818 i Berlin
og kom som ganske lille til Gøteborg, hvor hendes Fader var
ansat som Inspektør ell. lign. ved en Fabrik. Efter Faderens Død,
da hun kun var 8 Aar gammel, kom hun som Plejedatter i Huset 
hos den tyske Skuespillerfamilie Becker, og allerede som Barn
spillede hun temmelig store Roller i Slesvigs Byer. Kun 15 Aar gammel
viste hun sig med det Beckerske Selskab, til hvilket hun vedblivende
var knyttet i denne Periode, paa Vesterbros Theater i «Die Wiener
in Berlin» og andre Stykker, og det varede nu ikke længe, inden
hun, der forenede alle Betingelser for at gjøre Lykke, ganske
havde vundet Provinsernes Publikum, især i Roller som «Das
Donauweibchen» og «Preciosa». Hun havde aldrig talt og sunget
andet end Tysk paa Scenen, men ved sin Benefice i Aarhus 1836
fremsagde hun under store Ovationer en Epilog i det danske Sprog.
Aaret efter blev hun Elev ved det kongl. Theater for at uddannes
til Sangerinde.

Hendes Debut som Rachel i «Jødinden» 25. Maj 1838 faldt
glimrende ud. Præstationen anerkjendtes for fortrinlig saa vel i
vokal som i dramatisk Henseende. Stemmen, en fyldig og frisk
Sopran, havde en dunklere Farve, hvorfor hendes Foredrags Væsen
syntes betegnet ved dets melankolske Grundtone, og særlig egnede
den sig for den store franske Operas saakaldte Spilleroller, der
ikke kræve Koloratur, men et besjælet, ofte energisk Foredrag.
Derfor blev Valentine i «Huguenotterne» hendes bedste Rolle ved
Siden af Rachel. Hendes Omraade laa inden for det blide og kvindelige, 
der fremhævedes af en smuk, sympathetisk Personlighed. Hun
blev den første «Liden Kirsten» og henrev med Chr. Hansen i
Vexelsangen, ligesom hun i «Brylluppet ved Comosøen» var Lucia.
Donna Elvira og Grevinden i «Figaros Bryllup» hørte ogsaa til
hendes meget smukke Partier. Da det var lykkedes hende at
overvinde den tyske Accent, lagde Dialogen i Syngespillene hende
ingen Hindring i Vejen, og hun optraadte i flere og spillede
saaledes Abelone i «Sovedrikken» og Charlotte i «Et Æventyr i Ro
senborg Have». En langvarig Halssygdom efter hendes Debut strakte
vistnok sine Virkninger ud i Tiden, saa at hun noget hemmedes
og i alt Fald ikke saa længe kom til at indtage den fremragende
Stilling, som hendes Evner og Publikums store Paaskjønnelse havde
gjort ønskelig. I 1841 ægtede hun Komponisten Henrik Rung (s.
ovfr.). Hun optraadte sidste Gang som Benjamin i «Joseph og
hans Brødre» 5. Marts 1857 og afgik ved Døden 10. April 1890.

<i>C. Thrane.</i>

</chapter><chapter name="Rung, Sophie Helene Henriette, s. Keller (IX, 122).">

<b>Rung, Sophie Helene Henriette,</b> s. Keller (IX, 122).

</chapter><chapter name="Ruse, Henrik, d. 1679, s. Rysensteen.">

<b>Ruse, Henrik,</b> d. 1679, s. Rysensteen.
</chapter>
<b>Rusere, Niels Jacobsen,</b> d. 1386, s. Finkenov (V, 157).

</chapter><chapter name="Rusk, Jens Hansen, --1611, Præst">

<b>Rusk, Jens Hansen,</b> --1611, Præst. Naar denne Mand,
en fattig Landsbypræst i Lønne (ved Nymindegab), i en af
Vestjyllands magre Egne, nævnes her, er det kun af Hensyn til hans
sørgelige Dødsmaade: han er vistnok den eneste af Landets
protestantiske Gejstlighed, hvem den Skæbne er overgaaet at blive dømt
til Baalet og brændt. Han findes første Gang omtalt 1580, da han,
ligesom senere (1596), fik et Tillæg til sine ringe Indtægter. 1610
blev den stakkels gamle Mand Trolddom oversvoren af et Kirkenævn, 
mistede som Følge deraf sin Stilling og førtes til Ribe, hvor
den verdslige Domstol fældede Dødsdommen over ham. Han brændtes 
1. Febr. 1611 paa Kjærgaards Ting i et Nabosogn til Lønne.
Medens fantastiske Sagn paa Egnen endnu fortælle Exempler paa,
hvilke overnaturlige Kræfter han raadede over, tale de faa levnede
Aktstykker kun om Kure ved Hjælp af Trylleformularer.

Danske Saml. I, 346 f. 
Fra alle Lande 1875, I, 332 f. 
Saml. t. Jydsk Hist. og Topogr. VII, 79 ff.                                                    

<i>C. F. Bricka.</i>

</chapter><chapter name="Ruslad, Hans, 1759-1832, Officer">

<b>Ruslad, Hans,</b> 1759-1832, Officer, fødtes 11. April 1759 paa
Gaarden Rustad ved Kongsvinger i Norge. Forældrene vare
Gaardbruger Ole Torkildsen og Inger Rolstad. Han viste sig allerede
tidlig at være baade aandelig og legemlig saa vel udstyret, at det
tiltrak sig hans Omgivelsers Opmærksomhed. Moderen var hans
første Lærer, men da hendes Kundskaber ikke længer strakte til
for den lærelystne Gut, læste han paa egen Haand, særlig Mathematik 
og Sprog. Bøger fik han laane, specielt tog den daværende
Kommandant paa Kongsvinger, Generalmajor Biellart, sig af ham.
Gutten forsømte, trods sin Læselyst, ikke Leg og Idræt; han var
ivrig Jæger, dygtig Skøjteløber og tog, kun 11 Aar gammel,
Sognets Præmie for Skiløbning. Særlige Anlæg havde han for
Tegning, og da han, 14 Aar gammel, kom ind til Christiania, var
det nærmest for at søge Undervisning heri. Direktøren for den
militære mathematiske Skole blev gjort opmærksom paa ham, og
R. indtraadte da i 1777 som Elev ved denne Skole. Aaret efter
tog han her en skriftlig Examen med megen Udmærkelse, men
forlod derefter Norge, i det han ved General Huths Hjælp blev
Stykjunker og Elev af Artilleriskolen i Kjøbenhavn. Her tog han
Officersexamen 1779, fra hvilket Aar han fik Anciennitet, da han 1780
blev Artilleriofficer. Da han 1782 blev Lærer i Tegning ved 
Artilleriskolen, fik han indført Korttegning ved denne. I 1783 og 84
vandt han den lille og store Sølvmedaille samt den lille Guldmedaille 
ved Kunstakademiet i Kjøbenhavn for Kompositioner i Arkitektur. 
I 1789 fulgte han General Huth til Lejren ved Slesvig,
hvor han tjenstgjorde som Aide-Kvartermester hos daværende Oberst
Binzer; Aaret efter fik R. Kapitajns Karakter, og 1795 blev han
Stabskapitajn. I disse Aar led han meget af en Øjensygdom,
maatte derfor frasige sig sin Lærerstilling ved Artilleriskolen og
til sidst 1797 underkaste sig en Operation.

I 1798 tiltraadte R. den Rejse til Udlandet, der kom til at
danne en afgjørende Epoke i hans Liv. Over Preussen, hvor Kong
Frederik Vilhelm III tildelte ham en Guldmedaille for et Udkast
til Monument for Frederik den store, begav han sig til Paris. I
1800 fik han Tilladelse til som «Volontaire» at følge Bonapartes
Armé paa dens Tog over Store St. Bernhard. Efter Slaget ved
Marengo blev han ansat i General Macdonalds Generalstab ved 2.
franske Reservearmé, der ved denne Tid organiseredes ved Bern.
Med denne deltog han i Høstfelttoget gjennem Schweits over
Splügen til Trient. Efter Freden i Luneville vendte R. med
provisorisk Bestalling som «Chef de brigade» i Artilleriet (Obersts 
eller Oberstlieutenants Rang) tilbage til Frankrig, hvor han forblev,
indtil han i 1804 vendte hjem til Danmark. Her var han
imidlertid 1800 avanceret til Kompagnichef, men forlod nu i 1805
Artillerikorpset og blev stillet å la suite med Majors Karakter og
Vartpenge for atter at drage til Frankrig. Først da Landkrigen i
1813 truede Danmarks og Norges Grænser, vendte han atter hjem,
hvor han i 1810 var udnævnt til Oberstlieutenant og 1814 udnævntes 
til Oberst. Efter Freden i Kiel drog han paa ny tilbage til
Frankrig, som han først endelig forlod i 1817 for siden at tage
fast Ophold i Kjøbenhavn. Her gjorde han sig kjendt og afholdt
ved en udstrakt Godgjørenhed. Han døde ugift 16. Maj 1832.

N. C. Øst, Hædersminde ov. H. v. R. (1832).

<i>C. O. Munthe.</i>

</chapter><chapter name="Rustung, Anne, --1567--">

<b>Rustung, Anne,</b> --1567--, var en af den ndfr. nævnte
Christoffer Throndsen R.s 7 Døtre. Hun er rimeligvis født og i 
ethvert Fald opvoxet i Danmark. Omtr. 1560 gjorde hun Bekjendtskab
med James Hepburn Jarl af Bothwell, der i det Aar som Gesandt
kom til Danmark. Han førte hende bort med sig, dog, som A.
paastod, mod Ægteskabsløfte, men forlod hende igjen i Nederlandene 
og beholdt hendes, som det siges, ikke saa ringe Udstyr. 
Nogen Tid efter har A. dog gjort et Besøg i Skotland (hvorfor
hun siden gik under Navnet «Skottefruen»), thi man har et for
hende af Maria Stuart meddelt Pas. Hun tilbragte derpaa nogle
Aar i sin Families Hjemland Norge og overraskedes i Bergen ved
at gjense sin troløse Mand eller Elsker Bothwell, da denne som
Fange kom did i 1567. A. stævnede Bothwell for Retten og
opnaaede, at han overlod hende et ham tilhørende lidet Skib og
lovede hende 100 Dlr. om Aaret, hvilke hun naturligvis aldrig fik.
Senere finde vi hende 1594 i Smaalenene, og endnu 1607 var hun
i Live, da hun mageskiftede sin Families Ættegaard Sem i
Kvindherred til sin Søster.

(Norsk) Hist. Tidsskr. II, 152 ff. 
Schiern, Nyere hist. Studier I, 141 ff. 410 ff.

<i>L. Daae.</i>

</chapter><chapter name="Rustung, Christoffer Throndsen, --o.1565">

<B>Rustung, Christoffer Throndsen,</b> --o.1565, var Søn af 
Thrond Sigurdsen R. til Sem (i det vestenfjældske Norge) og
Karen Kold. Ingen af Slægten, der formentlig uddøde med C. T.s
Børn, brugte Navnet R., som en senere Tid har givet den. Første
Gang, han er funden omtalt, i Aaret 1527, hedder det om ham,
at den unge C. er «et ondt Ophav til al Uredelighed» (Dipl. Norv.
VIII, 568), og ganske vist skriver denne Udtalelse sig fra en Mand,
der just ikke kan gjøre Krav paa at gjælde som Sandhedsvidne,
fra Vincents Lunge (X, 477), men han synes dog her at have
opfattet C. T.s voldsomme og hensynsløse Karakter rigtig, ligesom
hans Anklage mod ham for aabenlyse Røverier atter og atter vender
tilbage i de følgende Aar. Allerede den Gang var C. T. i
Tjeneste hos Ærkebiskop Olaf Engelbrechtsen i Throndhjem, med hvem
han var beslægtet, og den Gunst, han stod i hos sin Herre, rokkedes 
ikke ved den rejste Beskyldning; Ærkebispen fik da ogsaa selv
Andel i det Bytte, som hans Folk tilranede sig paa Søen og
Landjorden. Naar undtages, at C. T. 1529 i sin Herres Ærende sendtes
til Danmark, var han ellers i Norge paa denne Tid, fuldt
beskæftiget i den uhyggelige Strid mellem Ærkebispen og Vincents Lunge.
Det gik ud over Hr. Vincents' Svigermoder, Fru Inger Ottesdatter
Rømer, hvis mange Forleninger og Ejendomme de ærkebiskoppelige
kastede sig over; saaledes vides det, at C. T. plyndrede Fosen.
Han havde da ogsaa en særlig Grund til at være Vincents Lunge
gram, da det ser ud til, at denne havde foretaget et røverisk
Overfald paa hans Gaard Sem. Partiforholdene skiftede imidlertid hurtig,
og da han i Juni 1535 paa ny sendtes mod Fosen for at gribe den 
nye Lensmand, Niels Lykke, skete dette Skridt, der lykkedes, i fuld
Overensstemmelse med Vincents Lunges Ønske. Ærkebispen lod
nu den fangne Niels Lykke, Vincents Lunges Svoger, tiltale for
det «Kjætteri», han havde bedrevet med sin afdøde Hustrus Søster
(s. X, 519), og den, der optraadte med Anklagen for den i Throndhjem 
nedsatte Domstol, var ingen anden end C. T. Den tiltalte
dømtes i Ærkebispens Hænder, men den endelige Dom skulde
fældes af det norske Rigsraad. I den Anledning sendtes C. T.
skyndsomst til Oslo, hvor han for de tilstedeværende søndenfjældske
Rigsraader fremstillede Sagen, og hvor Hr. Vincents' ivrige Bestræbelser
fremkaldte en Domfældelse. Skjønt de to saaledes arbejdede mod
samme Maal, blussede dog det gamle Fjendskab mellem dem op
paa ny, da de en Aften vare samlede i Oslo. I «klart Drukkenskab» 
vexlede de skarpe Ord, ja efter en gammel, dog ikke samtidig, 
Beretning kom det til Haandgribeligheder, i det Vincents Lunge
gav sin Modstander et Ørefigen. De omstaaende fik dem vel
forligte, men en virkelig Udsoning fandt næppe Sted, og at C. T.
ved sin Hjemkomst til Throndhjem ikke har skjult for sin Herre
de saarende Ord, der i Oslo vare faldne mod denne, tør anses for
givet. De skulde i Forbindelse med al den anden onde Sæd, der
var saaet i disse Aar, snart bære bitter Frugt.

I Juledagene 1535, umiddelbart efter at Niels Lykke hemmelig
var bleven taget af Dage af Ærkebiskoppen, kom en Del af de
søndenfjældske Raader, deriblandt Vincents Lunge, til Throndhjem
for at forhandle med Olaf Engelbrechtsen om Anerkjendelse af
Christian III som Norges Konge, men disse Forhandlinger, der førtes i
al Mindelighed, afbrødes pludselig, da en væbnet Skare trængte
ind i Herberget, hvor Vincents Lunge opholdt sig, og myrdede
ham (3. Jan. 1536). Skylden falder først og fremmest paa
Ærkebispen, men bag ham, som hans onde Raadgiver, øjner man
uvilkaarlig C. T.s utiltalende Skikkelse, selv om den gamle Tradition, 
der lader ham spille en Hovedrolle ved Begivenheden som Fører for de
Folk, der udførte Drabet, og som den, der ikke adlød Modbefalingen
i sidste Øjeblik, mulig ikke er korrekt. De andre Herrer toges til
Fange og ligesaa den tilstedekomne Lensmand paa Bergenhus, Eske
Bille. I det Opgaven for Olaf Engelbrechtsen nu, da Broerne bag ham
vare kastede af, maatte blive at optage Kampen mod Christian III,
var det ham af Vigtighed at bemægtige sig Norges Hovedfæstninger, 
og i det Øjemed sendtes C. T. mod Bergenhus, hvor Befalingen 
i Lensherrens Fraværelse førtes af den energiske Slotsfoged 
Thord Roed (ovfr. S. 150). Forsøget paa at overrumple By og Slot
mislykkedes imidlertid, og i Steden kom det til Underhandlinger.
Mod Lejde begav C. T. sig til Byen, men med den Troløshed,
som var saa almindelig i hin Tid, blev han under Forhandlingerne
gjort til Fange under Paaskud af, at hans Folk havde brudt Lejdet
(19. Marts). Efter at Eske Bille imidlertid (i April) var bleven
løsgiven og var vendt tilbage til Bergenhus, satte han efter Løfte C.
T. paa fri Fod. For at skaffe Hjælp i den vanskelige Situation
sendte Ærkebispen C. T. til Nederlandene, og i Efteraaret bragte
denne ham der fra 4 Skibe -- men uden Krigsfolk. Da Afgjørelsens 
Stund nærmede sig, turde Olaf Engelbrechtsen ikke heller vove
den sidste Kamp. 1. April 1537 lettede hans lille Flaade under
Anførsel af hans tro Mand -- man fristes til at tilføje: og onde
Aand -- C. T.; den førte Norges sidste Ærkebiskop i
Udlændighed. Om Bord var vistnok ogsaa C. T.s Hustru, Karen
Knudsdatter, en uægte Datter af Dekanen i Throndhjem Knud Pedersen
Skanke. Inden Flaaden forlod Norges Kyster, hjemsøgte C. T. Fru
Inger Ottesdatters Gaard Østeraat.

Flaaden gik til Nederlandene. Medens Olaf Engelbrechtsen
her fandt et Fristed og snart ogsaa sit sidste Hvilested, skal C. T.
være bleven sendt til Kejseren, men derpaa gav han sig til at være
Fribytter. Pfalzgrev Frederik tog ham 1538 i sin Tjeneste med det
Hverv at arbejde for Svigerfaderen Christian II's Befrielse. I
Spidsen for 3 Skibe skal han have opbragt 9 franske Skibe, og hans
Folk foretoge en ikke ganske heldig Landgang paa Øen Helgoland;
senere tog han i Forening med en anden Kaper, Gottschalk
Remlingrode, engelske Skibe i Vesterhavet og førte dem til Meklenborg.
1539 hjemsøgte han og Lange Herman (VII, 390) i Fællesskab Norge,
hvor det gik ud over Udsten Kloster og Bispegaarden i Stavanger;
men hans gamle Modstander Thord Roed sendte fra Bergen et Skib
ud imod dem og fangede en Del af deres Folk, der henrettedes,
skjønt C. T. gjorde gjældende, at de som staaende i Pfalzgrevens
Tjeneste burde behandles som Krigsfanger, ikke som Sørøvere. En
Tid havde C. T. et Tilflugtssted i Ostfriesland, hvor hans nedenfor
nævnte Søn Enno fødtes, men det varede dog ikke længe, før
Følelsen af det usikre ved hans Stilling og det haabløse ved
Pfalzgrevens Planer sejrede hos ham, og 1542 anholdt han om Tilladelse
til at maatte vende hjem. Det indrømmedes ham; Christian III
havde god Brug for hans Sømandsdygtighed.

Han blev da ogsaa strax anvendt, i det han 1543 blev 
Underadmiral for den store Flaade paa 40 Skibe, som under Mogens
Gyldenstjernes Kommando sendtes mod Nederlandene. Kjendt med
Landet her foreslog han, at man skulde stikke Hul paa Digerne for
at lade Havvandet oversvømme Marskegnene, men Forsøget
mislykkedes. Samme Efteraar fik Abbeden i Æbelholt (nær ved Arresø)
Befaling til at tage imod ham med Familie og Tyende og yde dem
Ophold og Underhold i Klosteret. Det følgende Aar vendtes
imidlertid Forholdet om, og C. T. forlenedes med Klosteret, hvorimod
Abbeden skulde bo til Huse hos ham. At han havde faaet sit
konfiskerede Gods i Norge tilbagegivet, er en Selvfølge. Det forøgedes
1556 med en Del spredt Krongods, som overlodes ham til Arv og
Eje, dog paa den Betingelse, at han, som 1554-55 havde gjæstet
Norge, i sin Levetid ikke maatte bo uden for Danmark. -- 1545
sattes C. T. i Spidsen for en Flaade, der krydsede syd for
Laa-land og Falster; men den truende Krig med Hertug Albrecht af
Meklenborg udeblev. 1548 førte han de Skibe, med hvilke Prins
Frederik sejlede til Norge for at hyldes. Da Axel Juul 1551 sendtes
til Island i Anledning af de Uroligheder, Reformationen havde
fremkaldt der, havde C. T. Kommandoen over et Par Skibe; men da
de naaede der op, havde Bevægelsen lagt sig. C. T. var med at
modtage Islændernes Hyldingsed til den danske Konge og førte
Holar Kirkes Kostbarheder ned til Danmark. 1556 krydsede han,
ligesom maaske ogsaa det foregaaende Aar, med Skibe langs
Norges og Jyllands Kyster for at standse det overhaandtagende
Sørøveri. 1557 sendtes han til Rostock for at afhente Kurfyrst August
af Sachsen. Med 4 Skibe sendtes han 1559 ved Ditmarskerkrigens
Begyndelse til Husum, og der fra beordredes han til Elben.
Indtil Slutningen af 1560 havde han i det hele en Del med
Skibsbyggeri og Skibsudrustning at gjøre. Uden ganske at ophøre
indskrænkedes hans Marinevirksomhed fra den Tid af. Dog blev han
paa ny anvendt under Krigen, i det han 1563 fik den Opgave at
forhindre Tilførsel til Sveriges Kyst ved Kattegat og senere var
Skibschef i den Flaade, hvormed Peder Skram stak i Søen,
ligesom han 1564 var en af Førerne for den Expedition, der sendtes
til det throndhjemske, men strax vendte om, da den fandt Landet
befriet for Fjender.

I Steden for Æbelholt Kloster fik han 1560 Tryggevælde Len,
hvilket han dog 1563 ombyttede med Espholt i Skaane. Paa
Tryggevælde havde han 1560 et lille Besøg af den fra sin uheldige
Færd i Sverige tilbagevendende Grev Johan af Ostfriesland, der 
«gjorde sig mægtig glad» hos ham; det var en Søn af den Grev
Enno, efter hvem C. T. havde opkaldt en Søn. Om den fremmede 
Greve ved et godt Bæger Vin har fundet Behag i den norske 
Adelsmand med det næppe fine Væsen, er maaske ikke saa
underligt; men mærkeligere er det at se Kurfyrstinde Anna af
Sachsen, den danske Konges Søster, sende C. T. en Skjorte til Foræring
og høre hende omtale hans store Galanteri mod hendes Hofdamer
under et Besøg i Kjøbenhavn. -- I Begyndelsen af 1565 er han
vistnok død. Han havde nogle Aar i Forvejen (1559) i en
Ansøgning om et Kanonikat for en af sine Sønner, der studerede,
paaberaabt sig, at han med sine mange Børn sad i vanskelige Kaar,
og efter hans Død klagede Enken over, at hun og Børnene intet
havde at leve af. I Danmark ejede han ikke Gods, kun en Gaard
i Kjøbenhavn.

Berg, Hist. Underretn. om Landværnet S. 313 f. 
(Norsk) Hist. Tidsskr. II, 113 ff. 

<i>C. F. Bricka.</i>

</chapter><chapter name="Rustung, Enno, o.1538-71">

<b>Rustung, Enno,</b> o.1538-71, var Søn af ovennævnte
Christoffer Throndsen R. og født under Forældrenes Ophold i
Ostfriesland, efter hvis Greve han blev opkaldt. Med sine norske
Forældre kom han som lidet Barn til Danmark, var allerede, før han
blev voxen, i Kurfyrst Morits' Tjeneste under dennes Fald ved
Siewershausen 1553, ved hvilken Lejlighed han blev fangen, og
førte siden et Vagabondliv som Landsknægt i Ungarn, saa i spansk
Tjeneste i Krigen mod Frankrig (var med 1557 ved St. Quentin),
tjente end videre 1559 mod Ditmarskerne og kom s. A. til Kjøbenhavn. 
Der fra drog han til Skotland, hvorfra Syvaarskrigen kaldte
ham hjem, men gik snart over til de svenske. Han indbildte Erik
XIV, at der i Norge raadede almindelig Forbitrelse mod Danmark,
og skal væsentlig have bidraget til det svenske Indfald i Norge
1567. Ganske uden Forbindelser med enkelte misfornøjede i sin
Slægts Hjemland, hvilket han selv ikke vides at have besøgt, har
han dog næppe været. E. kom siden i Unaade hos Kong Erik,
ikke just formedelst Krigstogets uheldige Udfald, men fordi han
blev mistænkt for Forbindelser med Hertug Carl (IX). Han blev
derfor fængslet, men efter Tronforandringen 1568 kom han paa fri
Fod; men det følgende Aar begik han et stort Tyveri, i det han
tilegnede sig Hertug Carls Klenodier, hele Kister med Guldkjæder,
Ringe osv., hvorpaa han skyndte sig over Havet til Danzig, hvor
han ægtede en Kjøbmandsdatter og med hende begav sig videre. 
Svenske Udsendinger, der skulde se at faa Tyvekosterne tilbage,
traf ham omsider i Antwerpen, hvor han da blev fængslet, men
forstod at rømme; han begik saa et Mord i Julich, blev greben og kom
atter løs, men omsider blev han, efter at have begaaet et skrækkeligt 
Rovmord, henrettet paa Fæstningen Angermunde 1571. Alt,
hvad Hertug Carl opnaaede, var -- Akterne imod ham, der endnu
findes i det svenske Rigsarkiv.

(Norsk) Hist. Tidsskr. II, 136 ff. 
F. Odberg, Tidsbilder ur 1600-talets svenska häfder (1896).

<i>L. Daae.</i>

</chapter><chapter name="Ruus, Laurids, 1586-1642, Borgmester">

<b>Ruus, Laurids,</b> 1586-1642, Borgmester, maaske af dansk
Herkomst, forekommer 1619 som Indvaaner af Oslo og Lejer af
en af Kronens Savmøller paa Nonneklosters Grund. 1622-23
nævnes han som Byfoged i Oslo og 1626-28 i samme Egenskab
i det nyanlagte Christiania. Han siges at have «fægtet for Oslo»
og at have Fortjenester af Christiania Bys første Bebyggelse. 1629
er han Borgmester i Christiania, hvilket han var til sin Død 1642.
I 1630-Aarene omtales han som Interessent i Jærnværkskompagniet,
med hvilket han senere laa i Uenighed, og fra 1639-42 førtes der
en heftig Trætte mellem ham og den bekjendte Mag. Kjeld Stub,
der havde nægtet ham Sakramentet og truet med Bandsætning; 
Sagen endte vistnok til L. R.s Fordel og med K. Stubs Fjærnelse
fra Christiania, men stiller heller ikke den sejrende Part i noget
heldigt Lys. Hans Hustru, Martha Jensdatter, var født o. 1596 og
begravedes i Christiania 14. Avg. 1667. De forærede Prædikestol
til Byens ældste Kirke (Hellig Trefoldigheds) og 400 Rdl. til det
gamle Fattighus. Hans Navn er bevaret i den saakaldte Ruseløkke, 
hvor nu Nationaltheatret ligger, og der hang endnu i
Slutningen af det 18. Aarhundrede deres Portrætter, som nu findes i
Nationalgalleriet.

Nicolaysen, Norske Stiftelser III, 1012 f. 
Daae, Det gl. Christiania.
Collett, Gamle Christiania-Billeder.

<i>H. J. Huitfeldt-Kaas.</i>

</chapter><chapter name="Ryan, George, 1783-1861, Handelsmand">

<b>Ryan, George,</b> 1783-1861, Handelsmand, var født paa
Ballinakill ved Kilcock, Grevskabet Kildare i Irland. Hans Forældre
vare Godsejer (Squire) Edward R. og Kitty f. O'Reilly. Sin
Opdragelse fik han i Hjemmet, da Tidens Lovgivning ikke tillod
katholske Skoler eller Kollegier. I en meget ung Alder kom han
til Kjøbenhavn, hvor hans næstældste Broder, Philip (f. 1766 d. 1809),
havde bosat sig 1780. Philip R. havde faaet Plads hos en 
Kjøbmand, hvis Hustru var en Veninde af hans Moder, og senere havde
han etableret sig selv. I en Alder af 14 eller 15 Aar kom R. over
til Broderen, og ved dennes Død overtog han hans Forretning.
Denne udviklede sig stærkt under hans Ledelse, og han samlede
sig en betydelig Formue. Bl. a. havde han store Konsignationer
af Varer fra England. Personlig nød han megen Anseelse saa vel
her som i Udlandet. Han var i en Aarrække Medlem af
Nationalbankens Repræsentantskab og deltog 1857 i Stiftelsen af
Privatbanken, af hvis Bankraad han i nogen Tid var Medlem. Han
døde ugift 6. Dec. 1861.

<i>E. Meyer.</i>

</chapter><chapter name="Ryberg, Niels, 1725-1804, Handelsmand">

<b>Ryberg, Niels,</b> 1725-1804, Handelsmand, fødtes 14. Sept,
1725 i Rybjærg By i Salling i Jylland. Forældrene, Bertel
Christensen og Vibeke Nielsdatter, hørte til Bondestanden. Den heraf
følgende Pligt for Sønnerne til at gjøre Krigstjeneste unddrog
Niels sig ved at flygte fra Godset som mange andre jyske
Bønderkarle i hin Tid. Han kom til Morbroderen Axel Møller, en
dygtig og meget anset Kjøbmand i Aalborg, der kjøbte ham et Fripas
fra Herremanden og opdrog ham til Handelen. 1750 drog R. til
Kjøbenhavn og tog her Borgerskab som Grosserer 4. April 1753.
Hans Kontor blev ved hans Flid, Udholdenhed og punktlige
Nøjagtighed hurtig et af de vigtigste private Assurancekontorer, der
skabte en for Handelsstanden meget gavnlig Konkurrence til det
kongl. oktroierede Assurancekompagni. 1756 gik R. i Kompagni
med det meget formuende Thygesenske Handelshus under Firma
«R. & Thygesen jun.». Senere tog han Cramer og Black i
Kompagni med sig. De skiltes dog 1775 og derefter var «N. R.» hans
Firmanavn, indtil han 1789 associerede sig med flere yngre
paarørende, nemlig en Søsterdatters Mand, H. R. Saabye, amerikansk
Konsul, siden Etatsraad, en Søstersøn, Grosserer Mørch, og
Svogeren Grosserer Otte, og med disse dannede Firmaet «R. & Co.».

R. havde fortrinlige Evner for Handelen, hans Handelshus
voxede op til et af de allerførste i Danmark, og paa Storhandelens
forskjelligste Omraader spillede han en ledende Rolle. I 1759, da
det islandske Kompagnis Interessenter ikke længer kunde drive
Handelen uden Underballance, blev det overdraget R. at føre
Handelen for Kongens Regning. Med utrættet Iver ledede han
denne, indtil det almindelige Handelskompagni i 1763 mod en
aarlig Forpagtningsafgift fik Monopol paa den islandske, grønlandske
og finmarkske Handel. Gjennem Rentekammeret udvirkede han, 
at det paalagdes Landets Øvrighed at vaage over, at Salt- og
Ferskvandsfiskeriet blev drevet af alle Kræfter, en Fiskeriinspektør
blev behørig instrueret og Islands økonomiske Forhold belyste ved
Student P. Rønnes Rejse der til. Fra 1764-67 drev han for
egen Regning Kabliavfiskeri efter den hollandske Methode og gav
herved Stødet til et større Fiskeri under Island med Fiskerhukkerter
for kongl. Regning.

Fra 1772-75 og 1779-84 var R. Medlem af Direktionen for
det asiatiske Kompagni og deler med sine Kolleger Æren for en
af dets mest glimrende Perioder. Da R. traadte til, var der 5
Kina- og 2 Ostindiefarere i Fart, da han traadte fra, henholdsvis 9
og 6 med en Besætning af over 1750 Mand; og i Løbet af de 12
Aar 1772-83 var Overskuddet over 5 Mill. Rdl. eller mere, end
der var tjent i de forudgaaende 40 Aar. En betydelig Kassemangel, 
foranlediget ved et Komplot af Justitsdirektør, Bogholder og
Kasserer, skaffede dog R. en ubehagelig Afslutning paa hans
Direktionsvirksomhed, i det Interessenterne ikke uden Grund bebrejdede
Direktionen en alt for stor Tillid til hine Mænd, hvilket førte til en
Pennefejde, hvori R. forsvarede Direktionen, og en Kommissionsdom,
hvorefter R. maatte tilsvare en større Del af et Bogholderen ydet
Laan. Ved Kabinetsordre af 6. Maj 1776, korroboreret af Kongen
11. Maj 1778, blev R. udnævnt til handelskyndigt Medlem af
Direktionen for «det kongl. danske oktroierede vestindiske
Handelsselskab», hvori flere af Statens højeste Embedsmænd som
Høegh-Guldberg, Schack-Rathlou, Stemann og Greverne Schimmelmann
havde Sæde. Det meget privilegerede Selskab gav i nogle Aar
Interessenterne betydelige Fordele, men det gik navnlig efter
Freden i Versailles stærkt tilbage. R. blev uenig med sine Kolleger
om Selskabets Drift og fik 20. April 1785 Kongens Tilladelse til
at tage sin Afsked.

Hele Samfundets Økonomi laa R. i høj Grad paa Hjærtet,
og navnlig var han besjælet af Iver for at modvirke Fattigdommen
og ophjælpe fattige, syge, svage og hjælpeløse paa den mest
hensigtsmæssige Maade. R. var et virksomt Medlem af Direktionen
for Opfostringshuset paa Christianshavn, hvortil han udnævntes 1759,
og da Struensee 1771 havde besluttet at omordne Hovedstadens
Fattigvæsen fra Grunden af, stilledes ogsaa R. (med Præsten
Resewitz og Raadmand Lunding) i Spidsen for den Kommission, der
resulterede i Kabinetsordre af 16. Okt. 1771, som ophævede de 3
hidtil særskilte Direktioner for Waisenhuset, Opfostringshuset og 
Fattigvæsenet og i Steden oprettede en almindelig Plejeanstalt, i
hvis Direktion R. ogsaa fik Sæde. Arbejdsløse trængende forsynedes 
her med Raamaterialier, en Lærredsmanufaktur i stor Stil
anlagdes paa Almindeligt Hospital, ledet af en indkaldt engelsk
Fabrikmester, hvormed forenedes en Hegleskole, et Blegeri, et
Spinderi m. m. Denne Ordning, der tog lidet Hensyn til bestaaende
Forhold og ældre Fundatser, vandt i Almindelighed Anerkjendelse,
men ophørte 1781, da Fattigvæsenet atter omordnedes.

Ogsaa som Godsejer fik R. Lejlighed til at virke for det
almennyttige. Han kjøbte Øbjærggaard i Sjælland og Frederiksgave
i Fyn. Begge Steder udskiftede han Jorderne og afløste Hoveriet
og hjalp tilmed de ny Selvejere til at bygge ny Gaarde eller
forbedre de gamle ved dertil at give dem frit Tømmer fra Skoven
og Sten fra de af ham selv anlagte Teglværker. Han lod bygge
Møller og Skoler, smykkede Godsets Kirker, uddelte nyttige Bøger,
lønnede Distriktslæge og Jordemoder, opførte Hospitaler og
oprettede en stor Spindeskole i Kjøng, der blev et Forbillede for
adskillige lignende.

Den unge Jyde havde ikke været mange Aar om i Kjøbenhavn
at vinde sine Medborgeres Tillid og Paaskjønnelse for sine
ualmindelige Evner. Forholdsvis tidlig var han bleven en af
Grosserersocietetets «Ældste» (1762). Fra 1767-78 var han Bankkommissær.
I den Struenseeske Periode blev R. som fagkyndig Handelsmand
gjort til Medlem af Kommercedeputationen, og Kongen hædrede
ham ved Udnævnelsen til Hofagent 1758, Etatsraad 1770 og
Konferensraad 1780. Han var en stor Skibsreder og en af Landets
største Exportører, og baade hvad Handelsindsigt og Handelsvirksomhed 
angaar, maa R. regnes blandt Danmarks mest fremragende
Mænd, ligesom det til hans Ære maa siges, at han har gavnet sit
Fædreland i høj Grad ved at inspirere sin Arbejdslyst og Iver i
de videste og forskjelligste Kredse og give mange Midler i Hænde
til frugtbringende Virksomhed.

R. ægtede 1764 Margrethe Dorothea Otte, en Datter af
Kancelliraad Friedrich O. i Ekernførde. Hun døde allerede 1767, kun
18 Aar gammel. R. selv levede til 29. Avg. 1804, da han stille
og uden Lidelser sov hen i Kjøbenhavn. Hans Lig blev nedsat i
det af ham byggede Familiekapel i Dreslette Kirke i Fyn.

Hans eneste overlevende Søn, Agent, siden Etatsraad, <i>Johan
Christian R.</i>, f. 1767 d. 15. Jan. 1832, fortsatte Forretningen, men 
Huset Ryberg gik fallit 1820, ikke som Følge af Tab under Krigen 
med England, men paa Grund af Tab ved Statsbankerotten 1813 og 
senere tilstødte Uheld, og Staten, der havde støttet ham med 
betydelige Laan, som han ikke kunde refundere, overtog bl. a. 
hans smukke Gods Frederiksgave.

Holm, Ved N. R.s Jordefærd. 
J. Jakobsen, Sørge-Tale ov. N. R. 
Lahde, Saml. af fortjente danske Mænds Portraiter. 
C. C. Clausen, Vore store Mænd S. 73 ff. 
Kbhvns Skilderie II, 1247. 
Dansk Folkeblad 8. Aarg. S. 202. 
Dansk Penningmag. I, 545. 
Mag. f. Natur- og Menneskekundsk. 1852, IV, 145. 
C. Bruun, Kjøbenhavn III, 449 ff. 
Schovelin, Fra den danske Handels Empire.
Nyerup, Lit. Lex.                                                                       

<i>G. L. Grove.</i>

</chapter><chapter name="Ryder, Carl Hartvig, f. 1858, Søofficer">

<b>Ryder, Carl Hartvig,</b> f. 1858, Søofficer. R., Søn af 
Bagermester Frederik Valentin er R. og Henriette Sophie Cathrine f.
Husmann, er født i Kjøbenhavn 12. Sept. 1858 og udnævntes 1879
til Sekondlieutenant i Flaaden, 1881 til Premierlieutenant, 1897 til
Kapitajn. Allerede som helt ung nærede R. levende Interesse for
arktisk Forskning; 1882-83 deltog han i en meteorologisk Rejse
til Godthaab i Grønland, 1885 i en geografisk til samme Egn, og
1886-87 var han Leder af en Expedition til Upernivikdistriktet.
Kort efter fremsatte han Planen til en Undersøgelse af den lidet
kjendte østgrønlandske Kyst fra 66-70° n. Br., 1890 bevilgede
Regeringen 180000 Kr. til en saadan Expedition under hans
Ledelse, et norsk Sælfanger skib, «Hekla», ført af Kapitajn Knudsen
fra Tønsberg, forhyredes, og i Sommeren 1891 afgik det fra
Kjøbenhavn for at landsætte Expeditionen, bestaaende af 9 Mand, ved
Indløbet til Scoresby Sund paa 70 1/2° n. Br., hvorfra R. i Baade
skulde søge ned langs Grønlands Østkyst til Angmagsalik og der
fra afhentes af «Hekla» den følgende Sommer. Men Expeditionen
mødte mange Gjenvordigheder. Isforholdene vare besværlige, det
dobbelte Kommandoforhold om Bord var uheldigt, og det viste sig
vanskeligt at overvintre ved Mundingen af Scoresby Sund. Efter
flere forgæves Forsøg paa at finde Havn i selve Kystegnen maatte
«Hekla» gaa i Vinterleje ved Danmarks Ø, mere end 20 Mile fra
Fjordens Munding. Her fastholdtes det et helt Aar af Isen, og
da det endelig naaede til Havs igjen, tvang uovervindelige
Ishindringer R. til at gaa til Island og der fra til Angmagsalik, uden
at den mellemliggende østgrønlandske Kyst blev undersøgt.
Derimod hjembragte Expeditionen et rigt videnskabeligt Udbytte fra
vidtstrakte Rejser i Omegnen af Scoresby Sund. R. har beskrevet
Togtet i 17. Bd. af «Meddelelser om Grønland» og behandlet
adskillige arktiske Æmner i «Geogr. Tidsskrift» X og XI og i 
«Tidsskr. for Søvæsen» 1896. --  R. er gift med Ida f. Wolff, en Datter
af Kapitajn Georg Jul. Vilh. W.

Kornerup, Oversigt over «Meddelelser om Grønland» (1900).

<i>P. Lauridsen.</i>

</chapter><chapter name="Rüdinger, Fritz Albert Christian, f. 1838, Musiker og Maler">

<b>Rüdinger, Fritz Albert Christian,</b> f. 1838, Musiker og Maler, 
Søn af Musiker Fritz Peter Heinrich R. (f. 1801 d. 1864) og
Barbara Nicoline f. Harss (f. 1811 d. 1894), er født paa Frederiksberg 
20. April 1838. Uddannet fra sin Ungdom i Violoncelspil af
Kapelmusikus Ferd. Rauch blev han 1864 ansat som Violoncellist
i det kongl. Kapel, studerede fra 1866 en Tid hos den bekjendte
Fr. Grützmacher i Dresden, blev 1877 1. Violoncellist i Kapellet
og tog sin Afsked der fra 1899. Baade som Kammermusiker og
som Lærer er han meget anset, og de fleste af vore yngre dygtigere 
Violoncellister skylde ham deres grundige Uddannelse, f. Ex.
Henry Bramsen (indtil dennes 16. Aar), A. Hegner, Emil Bruhn
og Ejler Jensen. Han har udgivet «Tekniske Studier for Violoncello» 
(1892; 2. Udg. 1898), som ogsaa bruges en Del i Udlandet,
samt flere instruktive Sager. I en lang Række af Aar har han
virket ved Kjøbenhavns Musikkonservatorium som Lærer paa sit
Instrument, ligesom i Hornemans Musikinstitut. -- Ved Siden af
denne sin Virksomhed har han lagt sig efter Malerkunsten og har
haft nogen Vejledning af Haslund og H. Voss, men dog mest
uddannet sig paa egen Haand. Siden 1875 har han stadig været
Udstiller paa Charlottenborg som Dyrmaler og især som
Landskabsmaler og har solgt nogle Billeder til Kunstforeningerne i
Kjøbenhavn og Aalborg. -- 24. Juni 1868 ægtede han Charlotte
Adelaide Mørup (f. 1844 d. 1893), Datter af Godsforvalter Christian M.

Schytte, Musiklex.
Weilbach, Nyt Kunstnerlex.

<i>S. A. E. Hagen.</i>

</chapter><chapter name="Rye, Olaf, 1791-1849, Officer">

<b>Rye, Olaf,</b> 1791-1849, Officer, hørte til en gammel norsk 
Officersslægt og var Søn af Kapitajn Matthias Andr. R. og 
Elisabeth Johanne f. Lind. Han blev født 16. Nov. 1791 paa Faderens
Gaard Bø i Nedre Thelemarken. Barndommens lykkelige og friske
Friluftsliv havde stor Indflydelse paa hans senere Udvikling, og
Mindet derom knyttede ham til Hjemlandet med en Kjærlighed,
som han bevarede til det sidste, uagtet han i en tidlig Alder blev
en Udlænding for hele Livet. Det fulgte af sig selv, at han,
ligesom Slægtens andre Mænd, skulde være Officer. I 1804 blev han
Elev paa det norske militære Institut og afgik der fra i Maj 1808 
som Fændrik til thelemarkske Infanteriregiment, hvortil hele
Familien var knyttet. Allerede faa Uger efter blev O. R.
Sekondlieutenant og kom med sit Regiment paa Strandvagt mod Englænderne.
Men i Slutningen af Aaret var Krigen foreløbig forbi, og R., der
blev Premierlieutenant ved Nytaarstid 1809, levede i de følgende
Aar et lykkeligt Lieutenantsliv, delt mellem militære Øvelser,
flittige Opmaalingsarbejder og ihærdige Jagtture, et Liv, der aandelig
og legemlig udviklede den unge Mand og vakte en ubetvingelig
Lyst hos ham til at komme længere ud i Verden. Men en
Ansøgning, som han indsendte om Tilladelse til at rejse til Danmark,
blev afslaaet. Saa kom Kieler-Freden 1814, og Begivenhederne toge
Fart, da Nordmændene under Ledelse af Prins Christian Frederik
nægtede at bøje sig for Fredens Bestemmelser og rejste sig mod
Sverige. Under det kortvarige Felttog var R. med i en Del
Smaatræfninger, men Krigen førtes med ringe Energi og Kraft og endte
uden noget afgjørende Slag. Haabet om at bevare Norges
absolute Selvstændighed var dermed slaaet ned, og der herskede Sorg
og Misfornøjelse i alle Kredse, ikke mindst i Hæren; Tilliden til
de højere Førere var brudt, og hos de unge bristede Troen paa
Landets Fremtid. Det var disse Forhold, der i Forbindelse med
Lysten til Rejser og Æventyr bevægede R. og 2 af hans
Regimentskammerater, Frederik Adolph Schleppegrell og Hans Helgesen,
til at nægte at aflægge Ed til den svenske Konge og søge deres
Afsked. Skuffede i deres begejstrede Forhaabninger om at vinde
Hæder og Ære i Kampen for Norge forlode de for bestandig deres
Fædreland for at søge Berømmelse i fremmede Lande.

Vel var der for Øjeblikket Fred overalt i Evropa, men de
unge Nordmænd haabede ved Prins Christian Frederiks Hjælp at
faa Ansættelse i Rusland, paa hvis udstrakte Grænser der altid
tilbød sig Lejlighed til krigerske Bedrifter. Ved deres Ankomst til
Danmark i Marts 1815 erfarede de imidlertid, at Napoleon havde
forladt Elba, og paa Prinsens Raad og med hans Hjælp rejste de
skyndsomst til den preussiske Feltmarskal Bliichers Hovedkvarter i
Liittich. Her opnaaede de virkelig at blive ansatte som preussiske
Premierlieutenanter, dog ikke i den aktive Hær. R. fik saaledes
kun Lejlighed til at tage Del i Erobringerne af nogle
Smaafæstninger, kort før Freden virkelig blev sluttet, og efter mange
Skuffelser, bristede Forventninger og ikke mindst paa Grund af
Pengemangel maatte R. og hans Kammerater nu lade sig nøje med en
Ansættelse i den danske Hær, som Prins Christian havde forskaffet
dem. R. blev ansat som Premierlieutenant ved oldenborgske
Regiment i Rensborg, men fik Ordre til foreløbig at melde sig til
Tjeneste ved det danske Armékontingent, der under Prins Frederik
af Hessen stod i Nordfrankrig. Det var kun modstræbende, at R.
lod sig ansætte i den danske Hær, thi det lille, efter den lange
Krig stærkt forarmede Danmark kunde kun tilbyde tarvelige
militære Kaar og ingen Udsigter til at tilfredsstille den Higen efter
krigerske Bedrifter, som gjærede i ham. Endnu en Gang søgte han
at bryde ud, men hans Ansøgning om 2 Aars Orlov for at gaa i
russisk Tjeneste blev kun besvaret med en Ordre til strax at gaa
til Danmark. I sin Fortvivlelse søgte han at trække Tiden ud og
meldte sig syg, men begik den Forseelse alligevel at forlade sit
Kvarter. Det blev derfor som Arrestant, at O. R. i Maj 1816
første Gang som dansk Officer satte Foden paa dansk Grund.

I næsten en Menneskealder levede R. nu i Rensborg, og
intet i hans Liv tydede paa, at hans Navn skulde vinde Berømmelse. 
Hans private Liv forløb som de andre Officerers i den
lille holstenske Garnisonsby. Det var ham vel vanskeligt at falde
til Ro, men han tilfredsstillede sin Lyst til Virksomhed og
Bevægelse ved Jagt, Ridning og anden Idræt, og naar Lejligheden
tilbød sig -- den, han ofte fandt --, rejste han undertiden halve
Aar ad Gangen til sit saa højt elskede Fødeland. Han passede
sin militære Tjeneste, som Pligten bød ham det, men han havde
ingen Sans for Datidens snævre og smaalige Garnisonstjeneste. I
1817 blev han allerede Stabskapitajn, og den unge, livlige og
smukke Nordmand blev en velset Gjæst overalt og følte sig mere
og mere fast knyttet til sine Omgivelser i Garnisonen og til
Befolkningen i Hertugdømmerne. Skjønt hans pekuniære Forhold vare
overordentlig tarvelige, giftede han sig 1823 med Caroline Krabbe
(f. 23. April 1801), Datter af afskediget Kapitajn Niels Frederik K.
og Vilhelmine Frederica f. Wesenberg, men hun døde allerede Aaret
efter (21. Nov.). Først 1832 lykkedes det R. at blive Kompagnichef, 
og s. A. giftede han sig med sin Svigerinde Jacobine
Dorthea Amalia Krabbe (f. 12. Nov. 1808), der ligeledes døde et Aar
efter Brylluppet. Ogsaa hans 2 smaa Døtre røvede Døden ham,
og hans bedste Manddomsaar bleve saaledes formørkede af tunge
Sorger.

Hærens Omordning 1842, der frembragte en Omvæltning i alle
danske militære Forhold, var for R. Begyndelsen til et nyt og lykkeligt 
Afsnit i hans Liv, i det han, som i 1840 var bleven Major ved 
sit Regiment, nu blev udnævnt til Oberstlieutenant og forflyttet til
Kjøbenhavn som Chef for i. Linjeinfanteribataillon. I Efteraaret
s. A. giftede han sig 3. Gang, med Elisa Henriette Schultz (f. 29.
Juli 1817 d. 28. April 1882), Datter af Kjøbmand og Kapitajn Peter
Heinrich S. (f. 1772 d.f 1823). R.s forbedrede Lønning og hans
Hustrus ret betydelige Formue satte ham nu for første Gang i hans
Liv i Stand til at leve paa en Maade, der passede til hans livlige
Natur. Aarene, indtil Krigen udbrød, vare hans lykkeligste Tid; 
under velstaaende huslige Forhold, i selskabeligt Samkvem med
Venner og Kammerater boede han i landlige Omgivelser paa
Kastelsvejen paa Østerbro i Hus med Oberstlieutenant F. R. H. Bülow,
den senere berømte Overgeneral (III, 284). Ogsaa hans
Tjenesteforretninger optoge nu hans Interesse; men fuldt kunde de dog ikke
tilfredsstille hans Virksomhedstrang. Han indlod sig derfor paa et
større industrielt Foretagende, en Sømfabrik, der i øvrigt kun bragte
ham Tab og siden under Krigen forbitrede ham mange af hans
bedste Timer.

Begivenhederne i Foraaret 1848 gjorde en brat Ende paa dette
lykkelige Liv. Christian VIII's Død følte han som en personlig
Sorg, thi Kongen havde altid været ham en god og trofast
Beskytter. Ogsaa Oprøret i Hertugdømmerne, hvor han havde levet
saa mange Aar, ramte ham haardt. Mange af hans gamle
Regimentskammerater, hans Svogre og hans bedste Venner stillede sig
paa Oprørernes Side, medens han endnu kjendte for lidt til
Kongeriget og dets Befolkning til at kunne forstaa hele den nationale
Bevægelse, som rev Folket med sig, eller se Retsforholdet mellem
de forskjellige Landsdele med uhildede Øjne. Dette medførte for
R. en tragisk Konflikt, som et Øjeblik fik ham til at vakle.
Tanken om Borgerkrigen overvældede hans aabne og ridderlige Sind,
og han bad Krigsministeren om at maatte afgive sin Kommando.
Men faa Dage efter, da hans Sindsoprør havde lagt sig, kunde han
dog ikke blive hjemme og se sine Folk drage afsted uden ham;
Pligten drev ham og førte ham hans Skæbne i Møde.

R.s Deltagelse i de 2 Krigsaar skabte ham det Navn, der
aldrig vil glemmes. Han var paa dette Tidspunkt 56 Aar, men i
Besiddelse af et udmærket Helbred, et ved al Slags Idræt hærdet
Legeme og var en smuk og stolt Soldaterskikkelse. Hans strænge,
kraftige Ansigt med det skjønne Smil og det gjennemtrængende
Blik kunde, naar hans ubændig hidsige Sind fik Magten over
ham, faa et mægtig imponerende Udtryk. Denne Hidsighed var 
et Særkjende for R., men han lærte under Krigen at mestre sit
Sind, og alle, der lærte hans ædle og opofrende Karakter at
kjende, lærte ogsaa at elske ham. Om hans militære Dygtighed
vidste man kun lidet. Det siges, at der havde været Tvivl om
hans Avancement ved Hærordningen 1842, og Konduitelisterne vise,
at man umiddelbart før Krigen kun «betingelsesvis» agtede ham
skikket til at tjene i højere Charger. Allerede de første
Fægtninger bragte al Tvivl til at vige. Sejeren ved Bov skyldtes for en
Del hans raske Fremtrængen med i. Bataillon over Harreslev ind
i Flensborg Gader, men da han her tog de mangfoldige Fanger,
havde han kun Tanke for at skaane og forhindre Blodsudgydelse:
det var jo de fordums Kammerater og undergivne, han kæmpede
imod. Ved Slesvig 23. April førte R. under Brigaden Biilows
Flankeangreb paa den preussiske Garde sin Bataillon med glimrende
Bravour og med en overlegen Ro, der blev omtalt vidt og bredt, og
som han ogsaa lagde for Dagen under Panikken ved Flensborg.
Allerede 29. April blev han Brigadekommandør og i Maj
forfremmet til Oberst. 28. Maj førte han første Gang sin Brigade i Ilden
ved Nybøl og deltog med Hæder i Dybbølslaget 5. Juni. Ved
Revuen paa Lerbæk Mark blev han dekoreret, og efter en kort
Tid at have været Kommandant paa Als overtog han ved
Felttogets Slutning Kommandoen over 5. Brigade, der stod ved
Jyllands Grænse. Krigen 1848 havde ikke alene forandret R.s
militære Stilling, i det han ved sin hensynsløse, ubetvingelige
Tapperhed havde erhvervet sig et Navn, men selve hans Personlighed
udfoldede sig under Krigerlivet, hans Ungdoms Drømme bleve til
Virkelighed, og alle hans udmærkede Evner og Egenskaber kom
til deres Ret. Lidt efter lidt havde Forholdene nu ogsaa lært ham
at forstaa den nationale Kamps Grundlag.

Ved Felttogets Begyndelse i 1849 fik R., der i Marts var
bleven Generalmajor, Kommando over det Korps, der var samlet
ved Nørrejyllands Grænse for i Forbindelse med Hæren ved
Dybbøl at rykke ind i Sønderjylland. 3. April begyndte Fremrykningen 
for strax efter at blive standset paa Krigsministerens Ordre,
og 6. April var han atter i Kolding. 23. April stod Slaget ved
denne By. At det blev tabt, voldte R. en umaadelig Skuffelse,
men han overtog uden Betænkning den store Opgave, der nu blev
ham tildelt, og som i dansk Krigshistorie er berømt under Navnet
«R.s Tilbagetog». Han vidste i 9 Uger at trække Fjenden efter
sig, aflede hans Opmærksomhed, forurolige ham ved Overfald, narre 
ham ved at foretage lange Marcher og pludselig dukke op andre
Steder, og det lykkedes ham at faa Forbundstropperne saa højt op
i Jylland, at den slesvig-holstenske Hær stod overladt til sig selv
og viet til sit Nederlag ved Fredericia 6. Juli. I Slutningen af
Juni, da han havde endt sit omflakkende Krigstogt i en Stilling
nord og øst for Aarhus, parat til at trække sig tilbage til
Helgenæs, fik han Ordre til hemmelig at sende næsten hele sit Fodfolk
til Fyn, for at det kunde tage Del i det paatænkte Udfald fra
Fredericia. Selv mente han at burde blive tilbage og beholde den
udsatte Kommando over sit svækkede Korps; men han gav hurtig
efter for Bülows udtrykkelige Ønske og upaatvivlelig ogsaa for sin
egen Lyst, da han 1. Juli fulgte efter sine Tropper.

I det mindeværdige Slag ved Fredericia rykkede R. frem paa
højre Fløj i Spidsen for sin Brigade og stødte hurtig paa Fjenden.
Brigadens Kamp blev koncentreret i dens voldsomme og
haardnakkede Angreb paa Treldeskansen, en Kamp, der var lige
berømmelig for Angriber som for Forsvarer, -- og under den fandt
R. Heltedøden. Han var alene, da han faldt. Mange havde
set ham under selve Kampen, som altid i de yderste Rækker,
stadig ansporende sine undergivne. Sorgen over hans Død forbitrede
Sejerens Glæde hos det danske Folk, der havde kaaret ham til
sin Helt, omgav hans Navn med Sagnets poetiske Glans og nu
lod de faldne Helte gaa til «R.s Brigade». Det er som Folkets
Helt, R. har sin store Betydning; om han havde haft Evner til en
større Virksomhed end den, der faldt i hans Lod, er uvist, han
fik i hvert Tilfælde ikke Lejlighed til at lægge et større
Feltherretalent for Dagen, og sit udmærket førte Tilbagetog deler han
Æren for med sine fremragende Underførere og fortrinlige
Soldater; men hans ubetvingelige Tapperhed, hans Frygtløshed over
for Ansvaret, hans ufejlbare militære Instinkt og hans djærve,
energiske og ædle Personlighed gave ham hans velfortjente Ry. -- 15.
Sept. blev hans Lig -- fulgt af Landets Konge og en stor
Menneskemængde -- stedet til Jorden paa Garnisons Kirkegaard i
Kjøbenhavn.

Fr. Helweg, Jydske Minder fra Forsommeren 1849. 
Den dansk-tyske Krig 1848-50, udg. af Generalstaben, II, 1154 ff. 
N. P. Jensen, Den første slesvigske Krig. 
C. Beck, O. R.s Tilbagetog (1863). 
Vort Forsvar 1889, Nr. 226.
Rist, O. R.s Saga (1899).

<i>P. Fr. Rist.</i>

</chapter><chapter name="Ryge, Andreas Nicolai, 1724-67, historisk Forfatter">

<b>Ryge, Andreas Nicolai,</b> 1724-67, historisk Forfatter,
var født 12. Juni 1724 i Roskilde, hvor hans Fader, Johan Christian 
R. (f. 1688 d. 1758), var Kantor; hans Moder hed Mette Sophie
f. Anderløv (f. 1696 d. 1742). Han dimitteredes 1741 fra
Roskilde Skole, tog 1746 theologisk Attestats, 1752 Magistergraden
og blev Aaret efter Kateket og Kantor paa Vallø, hvorfra han
1761 forflyttedes som Sognepræst for Lidemark og Bjeverskov.
Død 22. Sept. 1767. Gift 1761 med Birkedommer Lorentsens
Datter Anna (f. 1738, d. 1779 i Norge, hvor hun havde indgaaet 
nyt Ægteskab). -- R. var en Mand med en levende historisk 
Interesse, som affødte tvende Skrifter, først (1759) en kort
Biografi af Rektor Hans Pedersen Kalundborg (IX, 91), der er
tilegnet hans Velynder Grev Joh. Ludv. Holstein, og siden (1765)
«Peder Oxes Liv og Levneds Beskrivelse», til hvis Udgivelse
Kongen understøttede ham. Dette omfangsrige Skrift indeholder
væsentlig en værdifuld Samling af Aktstykker, som Langebek havde
forsynet R. med, og som denne sammenknyttede ved sin Fortælling,
ganske paa Langebeks Maade; «en sjælden Skat af værdifuld Malm,
men ikke et deraf forarbejdet Kunstværk». Des værre hindrede
R.s tidlige Død ham i at udføre de Planer, han havde om at
fortsætte paa den saa heldig betraadte Bane.

Nyerup, Lit. Lex.
Hist. Tidsskr. 5. R. IV, 140 f.

<i>G. L.  Wad.</i>

</chapter><chapter name="Ryge, Clothildis Natalia Septima, 1816-95, Skuespillerinde">

<b>Ryge, Clothildis Natalia Septima,</b> 1816-95, Skuespillerinde, 
Datter af ndfr. nævnte Skuespiller J. C. R. og hans første
Hustru, fødtes 9. Avg. 1816 i Kjøbenhavn. Faderen lod give
N. R. den bedst mulige Opdragelse med alt andet end Scenen for
Øje, men hans Kunstnerblod var gaaet i Arv til hende, og 11.
April 1837 debuterede hun efter adskillig Modstand fra Faderen
paa det kongl. Theater som Valborg i «Axel og Valborg». Vel
forstod og følte Jfr. R. Rollen, og vel brugte hun sin smukke, friske
Stemme korrekt og smagfuldt, men hun manglede de rette Toner
for Valborgs henrevne Elskovssværmeri; hendes Forstand spændte
Ben for hende her, derimod kom den hende til gode i hendes
anden Debutrolle, Miss Millner i «Formynder og Myndling». Med
Lethed gjengav hun de hurtig vexlende Overgange i Verdensdamens 
livfulde Konversation, ligesom hun førte sit smukke, ranke
Legeme med utvungen Elegance, medens hendes Blik bragte Bud
fra et varmt Hjærte. Jfr. R. fik i de følgende Aar rig Lejlighed
til i en Række franske Lystspil og Skuespil at udvikle og
fuldkommengjøre disse Egenskaber, og hun repræsenterer paa den
danske Scene den kloge og erfarne Verdensdame, der stedse, i 
Glæde som i Sorg, i Storm som i Stille, bevarer sin sikre Holdning 
og sin korrekte Selskabstone. Jfr. R.s Repertoire omfattede
ogsaa en Del højtstemte unge Kvinder; med sin stærke Personlighed 
løftede hun sin Anstand til tragisk Højhed og illuderede ikke
blot som Miss Harriet i «Tordenskjold», men ogsaa som Thisbe
i «Angelo» og Donna Sol i «Hernani», om end hendes Deklamation 
sikkert var for smagfuld til Victor Hugos himmelstormende
Lidenskabelighed. I det hele var al Voldsomhed Jfr. R. som
Kunstnerinde fremmed, og i en af sine sidste Roller, Vilhelmine i
«Valgerda», stillede hun med stor Finhed Fremskridtskvindens
ukvindelige Emancipationsideer i et let komisk Lys uden derfor at 
berøve Figuren Karakter og Alvor. Jfr. R., der var bleven udnævnt til
kongl. Skuespillerinde allerede 1839, følte sig efterhaanden mere
og mere utilfreds med Forholdene ved Theatret og trak sig derfor,
da hun 27. Marts 1848 ægtede Kapitajn Frederik Chr. Joseph Ludv.
Greve Ahlefeldt-Laurwigen (f. 11. Sept. 1809 d. 20. Juli 1851),
tilbage fra scenisk Virksomhed; Aftenen forud var hun optraadt
sidste Gang som Fru Fortuna Vernon i «Lykkens Hjul» og
afskedigedes ved Sæsonens Slutning. Efter sin første Mands Død
ægtede hun 27. Juli 1853 Kammerherre Valdemar Greve Holck (f.
16. Dec. 1818), der var Hofkavaller hos Landgrevinde Charlotte af
Hessen, og hun døde i Kjøbenhavn 30. Nov. 1895.

Overskou, Den danske Skueplads V.
P. Hansen, Den danske Skueplads II.

<i>Arthur Aumont.</i>

</chapter><chapter name="Ryge, Immanuel Christian, 1734-1821, Finansdeputeret">

<b>Ryge, Immanuel Christian,</b> 1734-1821, Finansdeputeret, en
Broder til ovennævnte Sognepræst A. N. R., fødtes 4. Jan. 1734 i
Roskilde, blev 1751 Student fra den lærde Skole sammesteds og
1757 Exam. juris. 1760 blev han Sekretær ved den almindelige
Pensionskasse og udnævntes, efter at han 1763 var kommen i
Forbindelse med (den ældre Schimmelmann, ved dennes Bistand 1767
til Bogholder i Extraskattekontoret. 1775 blev han tillige
Kontrollør og Revisor ved Skatkammeret, 1781 Chef for Finanskollegiets 
Assignationskontor, 1788 Medlem af Finanskassedirektionen,
desuden 1789 Assessor og 1790 Deputeret i Finanskollegiet. Han
afskedigedes 1802 og døde 24. Marts 1821 i Kjøbenhavn. 1776
var han bleven Kammerraad, 1781 Justitsraad, 1790 Etatsraad og
1802 Konferensraad. Ved Siden af sin omfattende Embedsgjerning, 
som han røgtede med anerkjendt Dygtighed og Omhu, var
han en ivrig Musikdyrker og udgav 1786 «Plan til et musikalsk 
Akademi». Han blev 11. April 1764 gift med Anna Catharine
Bruun (f. 17. Maj 1739 d. 12. Okt. 1790), en Datter af Generalavditør 
Andreas B. (f. 1714 d. 1798) og Anna Marie f. Als (f. 1717
d. 1759).

<i>G. Kringelbach.</i>

</chapter><chapter name="Ryge, Johan Christian, 1780-1842, Skuespiller">

<b>Ryge, Johan Christian,</b> 1780-1842, Skuespiller, Søn af ovfr.
nævnte Deputeret i Finanskollegiet I. C. R., fødtes 8. Febr. 1780
i Kjøbenhavn; Faderen, der var en Mand af strænge Grundsætninger, 
lod Sønnen undervise i Hjemmet af en dygtig Lærer, og
R. mødte med saa hurtigt et Nemme og saa stor en Lærelyst, at
han allerede 1795, endnu kun 15 Aar gammel, tog Examen artium
med Udmærkelse i alle Fag og Aaret efter anden Examen med
samme Resultat. R. tog derefter med Iver fat paa Studiet af
Medicinen og Kirurgien, samtidig udviklede han aabenlyst sin Kundskab
til Tysk og sit Legeme ved Ridning og Fægtning, og i Hemmelighed 
dyrkede han Privatkomedie i et lille dramatisk Selskab, hvor
hans tidligere Lærer, der selv var en ivrig Dilettantskuespiller, havde
indført ham. Faderen fik dog Nys herom, det kom til en heftig
Scene, der endte med, at R. lovede Bod og Bedring, men Englændernes 
Angreb 1801 tilintetgjorde hans gode Forsætter; R. traadte
strax ind i Kronprinsens Livkorps, og hvor kort hans Soldatertid
end var, den vakte atter hans Trods mod Faderens Formynderskab
til Live: han erklærede kun at ville gjenoptage sine medicinske
Studeringer, naar Faderen gav ham flere Lommepenge; da denne
mødte ham med et bestemt Afslag, brød R. over tvært og lod sig
engagere som Skuespiller ved Grev Trampes «Nationaltheater» i
Odense med 12 Rdl. om Maaneden. 7. Okt. 1801 optraadte han her
første Gang som Kapitajn v. Aberwitz i »Strelitzerne», men fik, da
Theaterforestillingerne allerede Aaret efter maatte standse, ikke
Lejlighed til at udvikle sig og gjorde sig kun bemærket ved den
Ivrighed, hvormed han gav sig i Lag saa vel med komiske som med
alvorlige Roller. Fra Odense søgte R. til Svendborg, hvor hans
Søster Johanne Dorothea var gift med Dr. Bojesen (II, 485), og
her ernærede han sig i nogen Tid ved at holde Skole, i det han
fik sin Undervisning betalt snart med Husly, snart med Kost,
sjældnest med rede Penge, indtil det lykkedes Søsteren under et Besøg
af Faderen den følgende Sommer at hidføre en Forsoning mellem
Fader og Søn, mod at denne gjenoptog sine Embedsstuderinger i
Kiel. R. holdt Ord: allerede 2 Aar efter (1805) tog han ved Kiels
Universitet den medicinsk-kirurgiske Embedsexamen («summa cum 
laude»), og Aaret efter (8. Febr.) erhvervede han Doktorgraden; i
Mellemtiden havde han besøgt Fødselsstiftelsen i Kjøbenhavn og
blev snart efter sin Doktordisputats konstit. Bestyrer af 
Fødselsstiftelsen i Kiel under Professor Wiedemanns Bortrejse; i 
denne Egenskab holdt han Forelæsninger for Jordemødre og havde til
Brug ved disse oversat Wiedemanns «Jordemoderbog» (Kiel 1806).
S. A. nedsatte han sig som praktiserende Læge i Kappel, fik,
inden Aaret var til Ende, Prædikat af Fysikus, udnævntes næste
Aar til Fysikus i Flensborg By samt i Flensborg og Bredsted Amter 
og ægtede 4. Avg. s. A. Christiana Frederica Bekker (f. 18. Juni
1784, d. 31. Dec. 1819 i Kjøbenhavn), Datter af Herredsfoged Adrian
B. (f. 1719 d. 1803), en meget smuk og omgængelig Kvinde, der
skjænkede ham 8 Børn, blandt hvilke ovfr. nævnte Natalia. R.
skabte sig hurtig en stor og indbringende Praxis; hans hurtige
og bestemte Anordninger i Forbindelse med hans opfarende Barskhed, 
hvis de ikke fulgtes, indgave hans Klientel baade Tillid og
Respekt.

R. syntes saaledes nu ikke blot at være kommen paa sin rette
Hylde, men ogsaa selv at have fundet Ro og Tilfredshed i sin
Lægegjerning; da bragte en Bekjendtgjørelse, som det kongl.
Theater 23. Juli 1811 udstedte, og hvori udsattes 4 Præmier à 1000 Rdl.
bl. a. til den, der «ikke som Begynder, men som uddannet
Kunstner» kunde spille Helteroller, ikke blot Uro i hans Blod, men
fremkaldte en hel Omvæltning i hans Livsskæbne. Efter nogen Tids
Grublen, om han kunde forsvare at opgive sin sikre Levevej og
slagne Embedskarriere for at gribe efter Kunstens Lavrbær, var
hans Beslutning fattet: han meldte sig som Aspirant hos  
Theaterdirektionen. Denne søgte gjentagne Gange ved rolige Forestillinger
at faa ham til at opgive sin Plan, men han stod stift paa sit: han
vilde prøve for Direktionen, og den maatte til sidst indvillige heri.
Prøven faldt saa glimrende ud, at der ikke kunde være Tale om
at nægte R. Debut; S. Heger (VII, 214) traf den almindelige
Mening hos alle tilstedeværende, da han udbrød: «Er han saa gal at
ville ind paa Bræderne, saa vil Publikum nok være saa klogt at
byde ham et jublende Velkommen». Denne Forudsigelse gik fuldt
ud i Opfyldelse: R. optraadte første Gang 22. April 1813 som
Palnatoke i Oehlenschlägers Tragedie af samme Navn, og
Publikum, der fornam, at det her stod over for det vældige, modtog
ham med Begejstring; om muligt endnu stærkere var Jubelen, da
R. en Maaned efter som anden Debut udførte Hakon Jarl; 
derimod følte Tilskuerne sig, da han Ugedagen derefter som tredje
Debut optraadte som Leon i d'Alayracs Syngestykke «Slottet
Montenero», frastødte saa vel af hans bombastiske Tyranspil som af
hans buldrende Sang. Theaterdirektionen føjede sin Anerkjendelse 
til: R. fik udbetalt Præmien for Helteroller, skjønt han først
havde meldt sig efter Udløbet af Fristen, og ansattes som kongl.
Skuespiller med 600 Rdl. i aarlig Gage og Anciennitet fra den
Dag, han som Læge 8 Aar tidligere traadte i Statstjeneste (1. Febr.
1805).

Vel havde R. i sine Debutroller vist sig som den fødte Skuespiller, 
men han var dog endnu kun en Begynder, der trængte til
at uddanne og øve sine kunstneriske Virkemidler og ikke mindst
til at afdæmpe den Voldsomhed, der prægede baade hans Bevægelser 
og hans Tale; «han var mindre stærk i de første Elementer
af det ordentlige end i den højeste Flugt af det overordentlige»
(Baggesen). Han havde strax ved sin første Fremtræden imponeret:
hans stærktbyggede Skikkelse fyldte Scenen, hans Stemmes Heltekraft 
rungede gjennem hele Theatret, hans Spil havde den store
Stil, men hans Gestikulation var hyppig mere drabelig end malende,
og hans Tale skæmmedes ikke sjælden af en ensformig Prædiketone.
R. arbejdede ihærdig paa at rette sine Fejl; allerede Aaret efter,
da han spillede Michel Angelo i «Correggio», vidnede Baggesen:
«Kun en eneste Gang prædikede han i denne Forestilling», og inden
mange Aar var han en Mester netop i Stemmens Brug, han
forstod saa vel Forberedelsens Kunst som selve Udbruddets Kraft;
han gjengav saaledes baade Lummerstilheden før Stormen i al dens
Uhygge og selve Stormen i dens Vælde, han magtede strax den
yderste Grad af Fortvivlelse, og efterhaanden fandt han ogsaa
imponerende Udtryk for det ædle Sinds simple Værdighed, han
fremstillede med lige Kraft Herskerens Højhed og Usurpatorens Trods,
Vennens Djærvhed og Forræderens Sleskhed, kun for Elskoven
fattedes der ham ægte Udtryk: han blev i erotiske Scener let søgt
og sødladen, ja strejfede her endog af og til Parodien.

R. er blandt danske Skuespillere Oehlenschläger-Fremstilleren
fremfor nogen; det var dog ikke den unge, frejdige Helt, men den
graanede, barske Viking, han gav Kjød og Blod «med en Ild i
Øjet, med en Kraft i hver Bevægelse, med et herkulisk Udtryk i
den hele Gestalt, som vor Skueplads aldrig havde kjendt Mage
til» (Baggesen). Den Karakterisering, R. i sin «Kritisk Sammenligning 
imellem nogle af det kongl. Theaters Skuespillere og 
Skuespillerinder» giver af sin komiske Spillemaade, gjælder sikkert i
lige saa høj Grad hans tragiske: «Han sammenblander», skriver
han her, «ikke Karakterens Personlighed med sin egen, men han
stiller den sidste bag den første, og i det han lader sin egen
Individualitet kun svagt skinne igjennem Fantasibilledet, giver han
dette scenisk Liv, omtrent paa samme Maade som en Marionetspiller 
besjæler sin Dukke.» Skjønt hans nordiske Kæmper saaledes 
i Virkeligheden kun vare Forklædninger af ham selv, vidste
han med stor Kunst at variere dem: Hakon Jarls mørke og barske
Herskeraasyn bragte Bud fra de norske Fjælde, medens Palnatoke
og end mere Stærkodder vare ægte Repræsentanter af den ødanske
Godmodighed, ja selv inden for en og samme Rolle formaaede han
fuldstændig at skifte Tone uden at bryde Rammen, saaledes i
«Væringerne i Miklagard», hvor han først med ædel Myndighed
fremstillede den gudhengivne Eremit for derefter med gigantisk
Vildskab at give sig hen i Olaf Tryggvesens fanatiske Exstase. Der
boede i R. en voldsom Herskernatur, der baade var af det gode
og af det onde; den gav sig hyppig ubændige og for hans Omgivelser, 
særlig for dem, der stode i underordnet Forhold til ham,
højst ubehagelige Udslag, men paa den anden Side gav den hans
Spil «en Dristighed og Sikkerhed i Bevidsthed om aldrig svigtende
Kraft, som udmærker Shakspeare. Han forstod at føje til
Oehlenschläger, hvad der manglede denne i at være Shakspeare, og naar
<i>han</i> spillede Oehlenschläger, troede man at se Shakspeare» (P. L.
Møller). Inden for Shakspeare spillede R. «Kong Lear» (1816),
men formaaede ikke at give dennes Affældighed den rette Højhed,
thi det stred, som han ytrede, mod hans «baade indre og ydre
Natur at spille gale Konger, naar de ikke gaa løs paa deres
Fjender», derimod stemte «Macbeth» (1817) særdeles godt til hans
Temperament, og han fandt da ogsaa mægtige Udtryk for dennes
Herskerærgjerrighed som for hans trodsige Magtesløshed. R.
anvendte utvivlsomt i sine tragiske Roller en deklamatorisk
Stemmeføring, men hans Stemme, der fra først af havde været temmelig
ordinær, løftede ved sin Vælde hans Deklamation op i den store
Stil: «hans Ord klang som Sværdslag paa Kobberskjolde, de trængte
til Sjælen som Runer i Kampesten» (Bournonville). Han kunde
ganske sikkert henfalde til Buldren og Larmen, men der stod altid
en stærk Personlighed og en begejstret Aand bag de klingende Ord.
Foruden sit tragiske Repertoire gjennemspillede R. et stort
komisk, og hans kunstneriske Kraft var inden for dette ikke mindre, 
snarere mangfoldigere end inden for hint, og der var dem, der satte
Komikeren R. over Tragikeren og mente, at han i sine Komedie-Fædre 
ydede sin fineste Kunst-, han fik da ogsaa i 1817 den i 1811
udsatte Præmie for en Fremstiller af Fædre. Og det lader sig ikke
nægte, at inden for hans Komedierepertoire indtage Fædrene en
fremtrædende Plads netop ved den Forskjelligartethed, han vidste
at give disse utaknemmelige Roller; hans Tale bevægede sig i
disse stedse paa det jævne, og var end Tonen det daglige
Hverdagslivs, rummede den, gjennemklaret af den sikreste Kunst, en
Fylde af Følelser og Stemninger, der i sin tætte Forening af Fader
og Husherre strakte sig fra Spidsborgerlighedens Snæverhed til
Aandsmyndighedens Overlegenhed. Inden for hans Fædre indtage
de Holbergske Jeronimuser en særegen Plads; det var svære, brede
Borgermænd med Dobbelthage, og de talte med en tyk, ligesom
fedtbelagt Stemme, der lige vel kunde udtrykke vægtig Myndighed
(i «Maskeraden» og «Henrik og Pernille») som pylrende
Gammelmandsvæsen, hvad enten dette ytrede sig som lettroende
Godmodighed (i «Abracadabra») eller som taabelig Gnavenhed (i «Julestuen»).
Ogsaa uden for Jeronimuserne havde R. et stort Repertoire hos
Holberg; han formaaede saaledes i komisk Belysning at omsætte
sin magtsyge Selvtillid til Herman v. Bremens politiske
Kandestøberier, sin ubændige Heltefyndighed til Ulysses v. Ithacias
bombastiske Mundstyrke, hvis Komik han yderligere forstærkede ved
en rungende norsk Udtale, og sin selvretfærdige Paastaaelighed til
Per Degns urokkelige Uvidenhed; særlig denne sidste Figur virkede
ved Fremstillingens rolige, næsten ubevidste Karikaturtone som en
i Udvortes og Tale lige natursand Degnetype. R.s komiske
Mangesidighed eller Alsidighed omfattede ogsaa Dialektbøndernes tørre
Lune (Jens Knabstrup i «Aften er ikke Morgen lig») og Jødefigurernes 
saftige Drastiskhed (Ephraim Golz i «Østergade og Vestergade» 
og Salomon Goldkalb i «Kong Salomon og Jørgen Hattemager»), 
den runde Gemytlighed (Saft i «Sovedrikken») og den
humoristiske Ilterhed (Warberger i «Jægerne» og Paul Werner i
«Postmesteren»), derimod fandt Samtiden ikke Behag i hans
Falstaff i «De muntre Koner i Windsor»; Overskou klager over, at
«R.s djærve Stil gav Plumpheden for stort Raaderum».

Ogsaa Syngespillet, hvori R. havde haft saa uheldig en Debut,
lagde han i Aarenes Løb ind under sin Kunst; vel blev han aldrig
nogen i musikalsk Henseende fin eller udviklet Sanger, men han
lærte efterhaanden at bruge sin Sangstemme med Maadehold, saa 
han med Held ogsaa inden for Syngespillets Ramme fremstillede
ikke blot burlesk Komik (Saft i «Sovedrikken»), men ogsaa rystende
Alvor (Simeon i «Josef og hans Brødre») og ophøjet Sjælsadel
(Salomon i «Salomons Dom» og Eremitten i«Den lille Rødhætte»).

Allerede inden R. naaede den fulde Anerkjendelse som Skuespiller, 
indtog han en indflydelsesrig Embedsstilling ved Theatret:
2. Marts 1816 overdroges det ham ved kongl. Resolution «at føre
Tilsyn med Theatrets indre og daglige Økonomi, i hvis Følge han
havde at kontrollere alle Udgifter», 2 Aar efter blev han fast 
ansat som Økonomiinspektør, 24. Okt. 1829 udnævntes han til
«Medinstruktør», blev 3 Aar efter ansat som virkelig Instructeur en 
scène, dog uden Gage indtil April 1836; desuden havde han fra 1828 som
Økonomiinspektør skaffet sig Fribolig i Theatrets Gaard i Lille
Strandstræde; da han ved Nytaar 1838 afgik fra denne Post,
maatte han afstaa 3 Værelser til sin Efterfølger, men beholdt i
øvrigt Friboligen. R. var som Embedsmand tjenstivrig indtil Overmaal, 
paapasselig indtil Smaalighed, myndig indtil Tyranniskhed; 
han vilde som den Konge Christian IV, han i 3 forskjellige
Digteres Fremstilling legemliggjorde, have Haand i Hanke med alt, stort
som smaat, han taalte ikke, at nogen af hans underordnede gjorde
noget uden hans Tilladelse eller afveg mindste Gran fra hans
Bestemmelse. Utallige vare de Sammenstød, han havde med under- 
som overordnede, og i de allerfleste Tilfælde gik han ud af disse
som Sejerherre, da Theaterbestyrelsen i svag Eftergivenhed bøjede
af for det mægtige Uvejr, han rejste i Tilfælde af Modstand; 
betegnende i saa Henseende er, at Direktionen lod R.s skandaløse
Deltagelse i Pibningen ad «Trylleharpen» (Febr. 1819) fra selve
Theaterloftet hengaa upaatalt. Kun Jonas Collin i hans første
Styretid (1821-29) turde sætte haardt imod haardt, men maatte
dog til sidst, svigtet af sine Kolleger, trække sig tilbage, og da R.
paa samme Tid fik Del i Sceneinstruktionen, kjendte hans
Magtsyge ingen Grænser og førte ham hyppig til Forløbelser og
Overgreb mod Theatrets Personale. R. var et Stemningsmenneske langt
mere end et Forstandsmenneske, og derfor er det sandsynligt, at
disse Overgreb vare fødte af en øjeblikkelig Stemning, maaske i Følge
den Karakter, han fremstillede; i det mindste skete hans stærkeste
Overgreb i Regelen under eller efter Udførelsen af en Konge- eller
Tyranrolle, en Iagttagelse, der falder godt i Traad med den
Skildring, R.s ovfr. nævnte Datter Natalia R. har givet af ham i
Hjemmet under Rolleindstudering: «Naar han indstuderede en 
værdig Faders eller godmodig Mands Rolle, var han det elskeligste
Menneske i sin daglige Kreds, god, kjærlig og blød; beskæftigede
han sig derimod med en Tyrans Rolle, var han det ogsaa i sit
Hus i den Grad, at vi, hans Døtre, flygtede for ham og skyede
ham».

R. foretog flere Rejser for Theatrets og sin Kunsts Skyld; 3,
Gange, 1814, 1815 og 1824, gjæstede han Tyskland, hvor han 1815
med Held optraadte som Gjæst i Wien og Hamborg; 2 Gange,
1831 og 1835, besøgte han Paris; i Sommeren 1833 optraadte han
som Gjæst paa Christiania Theater under stærkt Bifald i en Række
af sine bedste Roller, og i 1839 foretog han for sit Helbreds Skyld
en Baderejse, men ingen tænkte dog paa, at denne «knudrede Eg»
kunde styrte. Uden foregaaende Sygdom døde R. 29. Juni 1842;,
endnu samme Dags Morgen havde han syslet med sine Metalarbejder; 
hans sidste Optræden havde fundet Sted 23. Maj s. A. som
Robinson i «Den bogstavelige Udtydning». 11. Sept. 1842 fejrede
Theatret hans Minde med Opførelsen af et Forspil, «Ryges Minde»,
af Oehlenschläger og «Tordenskjold», hvori R. med mandig
Trofasthed havde spillet Kold.

Foruden sin Theatervirksomhed dyrkede R. lige til sin Død
med Iver lægevidenskabelige Studier, og han, der med Djærvhed
havde værget sin Doktortitel paa Theaterplakaterne mod selve
Kongens Forbud, vedblev at kurere paa sine Venner; han var et Stykke
af en Mekaniker og en kunstfærdig Metalvarearbejder, han
udnyttede ofte med stort Held sine Haandværker-Dilettanterier i
Theatrets Tjeneste. I sin Egenskab af Økonomiinspektør ved Theatret
havde han at varetage den sceniske Kostumering. Paa dette
Omraade gik hans Tanker fra Theatret til den virkelige Verden, og i
Trykken fremsatte han 1827 sine «Ideer til en national Smag i
dansk Klædedragt», hvoraf dog kun 1. Hæfte: Mandfolkedragter,
udkom. Denne Piece retfærdiggjør til fulde Overskous Dom om
ham som Kostumier: «Uniformering var Grundprincippet i hans
Kostumeren».

Efter sin første Hustrus Død ægtede R. 1. Jan. 1823 Charlotte
Betzy Anthon (f. 19. Juni 1794, f 11. Maj 1860 i Kjøbenhavn), 
Datter af Bogbinder Jens A.; hun var ansat ved det kongl. Theaters 
Garderobeforvaltning og avancerede til Garderobeforvarerske
og Overpaaklæderske; hun afskedigedes ved Udgangen af 1855-56,

Dansk Pantheon IX. 
Overskou, Den danske Skueplads IV-V. 
P. Hansen, Den danske Skueplads II. 
Erslew, Forf. Lex. 
Holbergs Komedier, Jubeludg., III, 2. 
Nær og Fjern 1879-80, Nr. 397 f. 
Bournonville, Mit Theaterliv I, 55 ff. 
(Ryge,) Critisk Sammenlign, m. nogle af det kgl. Theaters Skuesp. 
  og Skuespillerinder S. 29 ff. 
Overskou, Af mit Liv og min Tid S. 301 ff. 
Af Jonas Collins Papirer S. 273 f. 329 f. 330 ff.

<i>Arthur Aumont.</i>

</chapter><chapter name="Rynkeby, Herman, --1430--, Biskop">

<b>Rynkeby, Herman,</b> --1430--, Biskop, maa efter Navnet at
dømme antages at stamme fra en af de 2 Byer Rynkeby paa Fyn
(den ene i Bjerre Herred, den anden i Gudme Herred), men noget
bestemt vides ikke herom. 1408 var han Dronning Margrethes 
Sendebud ved Kurien og betegnes ved denne Lejlighed som Sognepræst 
i Helsingborg og Indehaver af Vikarier i Malmø og Kalmar;
1425, under Striden mellem Kong Erik og de holstenske Grever,
var han atter som Gesandt hos Paven. 1420 (og muligvis allerede
tidligere) var han Provst i Odense, et Embede, han endnu
beklædte, da han 1429 valgtes til Bisp i Viborg.

I Viborg Kapitel herskede den Gang temmelig opløste Forhold. 
Kapitlet havde oprindelig bestaaet af regulære Kanniker,
men Paven havde under Bisp H.s Forgænger paabudt dets Sekularisering, 
hvad der imidlertid kun delvis var kommet til Udførelse,
og den ny Bisp fik en haard Strid at bestaa, især med Kapitlets
Provst, inden den befalede Omdannelse kunde gjennemføres. 
Provsten fandt Støtte hos Baseler-Konciliet, en Tid endogsaa til en vis Grad 
hos Paven selv, og vel vandt Bispen og det for Sekulariseringen 
stemte Parti til sidst Sejer, men den endelige Ordning af
Kapitlets Forhold skulde H. ikke opleve; den indtraf først under
hans Efterfølger. Om dennes Valg er der Tale lige i de første
Dage af 1438, saa at H. formodentlig er død 1437.

Saml. t. jydsk Hist. og Topogr. 3. R. I, 489 ff.

<i>William Christensen.</i>

</chapter><chapter name="Rynning, Mentz, 1721-88, Præst">

<b>Rynning, Mentz,</b> 1721-88, Præst, fødtes 20. Okt. 1721 i
Melhus, hvor Faderen, Ole Bersvendsen R. (d. 1741), var resid.
Kapellan; Moderen hed Mille Mentzonia af Familien Darre. Han
deponerede fra Throndhjems Skole 1742, blev Aaret efter Hører
ved samme og vedblev, efter 1747 at have taget Attestats, i denne
Stilling til 1754, da han drog til Kjøbenhavn. 1755 blev han resid.
Kapellan til Strøm (Odalen), 1764 Sognepræst til Vinger, og her
virkede han til sin Død, 31. Okt. 1788. Han var en dygtig Latiner 
og har sat sig et Minde ved den første danske Oversættelse
af Terents. Endnu mere bekjendt blev han imidlertid ved sin
Dygtighed som Jordbruger og sin Iver for at faa sine Sognemænd
til at behandle sin Jord bedre. Han maatte i dette Stykke faa 


nok at kæmpe med her, hvor Skovbruget i saa høj Grad optager
baade Bønder og Husfolk. Ved at udsætte Præmier af egne Midler
har han visselig udrettet adskilligt, og han fik en Paaskjønnelse
ved Landhusholdningsselskabets store Sølvmedaille, hvilken han
atter udsatte som Præmie for den bedste Anvisning for Husmænd
til at optage nye Stykker uden at gjøre Ejendomsbesidderne
Afbræk eller selv komme i usikker Stilling. Gift med Engelke f.
Irgens (f. i Juli 1740 d. 2. Avg. 1809), Datter af Sigvard L,
Sognepræst til Ringebo, og Margrethe f. Kraft.

Schlegel, Saml. z. dän. Gesch. I, 4, 31.

<i>D. Thrap.</i>

</chapter><chapter name="Rysensteen, Henrik Ruse Baron, 1624-79, Officer">
<b>
Rysensteen, Henrik Ruse</b> Baron, 1624-79, Officer, var
født 9. April 1624 i Landsbyen Ruinen i den nederlandske Provins 
Drenthe; hans Fader, Johan Ruse, Sognepræst i Ruinen, stammede 
fra en fra Østfrankrig udvandret Huguenotfamilie; hans Moder
hed Euphemia van Katwijk (Ketwich). Allerede 15 Aar gammel
fulgte H. R. sin Lyst til Krigshaandværket og især da den tekniske
Side af dette, først i Generalstaternes Tjeneste, siden i andre
Herrers: Kongen af Frankrigs, Hertugen af Weimars, Republikken
Venedigs; 1652 fik han paa ny Ansættelse i sit Hjemland som
Kapitajn over et Infanterikompagni og Ingeniør ved Staden
Amsterdams Befæstning. Han havde i de forløbne Aar i forskjellige
Egenskaber «udstaaet mange besværlige og møjsommelige Tog, farefulde
Slag og mærkelige Renkontrer»; han havde dels som Forsvarer, dels
som Angriber været med til talrige Belejringer og desuden sorn
Privatmand besøgt en Mængde ældre og nyere Fæstninger rundt i
Evropa. Overalt havde han givet nøje Agt paa «den der brugelige 
Maade at lejre, forskanse og befæste paa», og paa Grundlag
af, hvad han havde set og erfaret, udgav han 1654 et Værk
(«Versterkte Vesting»), der skulde belære de «i Videnskaben erfarne»
om Krigsbygningskunstens nyeste Fordringer. Bogen har for os
den særlige Interesse, at det er de deri fremsatte Theorier, som
han siden bragte til Anvendelse ved sine Fæstningsanlæg i
Danmark; kun paa et enkelt Punkt (Gravforsvaret) synes han i
Mellemtiden at have skiftet Anskuelse.

Uden helt at være løst fra sit Tjenesteforhold i Holland udførte 
R. i de følgende Aar forskjellige Befæstningsarbejder for tyske
Fyrster; det vigtigste af disse var en Ombygning af den
lyneborgske Fæstning Harburg. Et mindre Anlæg for Kurfyrsten af
Brandenborg gav siden denne Anledning til Reklamationer, men R. var 
da traadt i dansk Tjeneste. En af de første Opgaver, Frederik III
stillede sig efter Freden i Kjøbenhavn og Enevoldsmagtens
Indførelse, var nemlig atter at bringe Monarkiets forfaldne
Befæstningsvæsen paa Fode, og i denne Anledning indkaldte han R., som 
i Juli 1661 fik Bestalling som Generalkvartermester, Overinspektør
over Fæstningerne og Oberst over et hvervet Infanteriregiment.
Endnu samme Maaned indgav R. en Plan til Ombygning af Citadellet 
ved Kjøbenhavn; Planen blev antagen, og Arbejdet udførtes
i de følgende 3 Aar, men blev først endelig godkjendt 1667. Den
Forbitrelse, som dette Anlæg vakte hos Kjøbenhavns Borgerskab,
gav sig især Udslag over for R., hvem man endog truede paa Livet.
S. A. afleverede R. ligeledes den nyanlagte Fæstning Frederiksort, 
der var paabegyndt 1665. Paa samme Tid, som han direkte
forestod disse Arbejder, rejste R. rundt til alle Landets Fæstninger
og satte overalt større eller mindre Forbedringer i Gang, særlig
ved Kronborg, Nyborg og Fredericia. Endelig blev han anvendt
ved de store civile Bygningsarbejder, der ved samme Tid foretoges
i Kjøbenhavn: han anlagde Kirkegaarde, Slagterboder, Skamstøtten
over Corfits Ulfeld, men fremfor alle disse maa dog nævnes, at
Planerne til de 2 nye Bydele, henholdsvis nordost for Kongens
Nytorv og Gothersgade og sydvest for Slotsholmen, skyldes R.
Der kan heller ingen Tvivl være om, at det er ham, der har
projekteret de betydelige Udvidelser, der i Aarene 1667-70 bleve
foretagne ved Kjøbenhavns Volde, hvor den yderste Bastion
mod Kalvebodstrand fik R.s Navn, og ved Christianshavns Vold.
Inspektionen med Arbejdets Udførelse blev dog overdragen Niels
Rosenkrantz, eftersom R., der 1664 var udnævnt til Generalmajor
og Medlem af Krigskollegiet, 1667 sammen med Generalmajor Fr.
Ahlefeldt blev sendt til Norge i Anledning af, at det saa ud til
Krig med England. 1669 blev R. Kommandant i Fredericia,
vistnok dog kun nominelt, og 1671 Overkommandant over
Fæstningerne i Hertugdømmerne.

Hans næste større Arbejde var en Ombygning af Rensborg
Fæstning, der paabegyndtes i Frederik III's sidste Regeringsaar;
R. havde her ønsket at foretage en langt betydeligere Udvidelse
paa begge Sider af Ejderen, saaledes som den nogle Aar senere
virkelig blev iværksat, men denne Gang strandede Planen paa
Hans Schacks Modstand. I Begyndelsen af Christian V's
Regeringstid ombyggede R. ogsaa den lille Hitler-Skanse paa en Ø i 
Elben og indgav en udførlig Memorial, omfattende hele det
dansk-norske Monarkis Befæstningssystem.

Det var altsaa meget betydelige fortifikatoriske Arbejder, R. i
et forholdsvis kort Aaremaal havde iværksat; Planerne vare paa
Højde med Tidens Fordringer og Udførelsen gjennemgaaende god
og forsvarlig. Nogle af de større Anlæg (Citadellet, Frederiksort,
Rensborg) havde han selv paataget sig at levere færdige til en
bestemt Tid for en bestemt Sum. Som Arbejdsmandskab anvendtes
dog ogsaa herved Soldater, dels hvervede af R.s eget Regiment,
dels nationale, der bleve indkaldte i samme Anledning. For at faa
Græsning til Arbejdshestene havde han bl. a. 1662-65 Ibstrup (nu
Jægersborg) Gaard og Gods i Forpagtning. Ligesom R. strax, da
han traadte i dansk Tjeneste, havde betinget sig at faa en Del af
sin Lønning anvist i Jordegods, saaledes fik han ogsaa udlagt Gods
for sit Tilgodehavende for Fæstningsbygningen. 1664 fik han af
Kronen Skjøde paa Bøvling Slot med tilhørende Gods og blev
samtidig udnævnt til Befalingsmand over Bøvling Amt (den
nordlige Del af det nuværende Ringkjøbing Amt). Han fratraadte som
Amtmand, da Godset blev gjort til Baroni, i det R., der allerede
1664 var bleven dansk Adelsmand, 1671 var blandt de første, der
ophøjedes i friherrelig Stand- baade han selv og Baroniet fik Navnet
Rysensteen (Rusenstein). S. A. var han ligeledes en af de første
Danebrogsriddere. Foruden Baroniet besad han faste Ejendomme
i Kjøbenhavn (bl. a. den saakaldte Bremerholms Admiralsgaard
uden for den gamle Østerport) og i Gluckstadt. Hvor stor en
Del af sin Formue R. har tjent i Danmark, kan næppe afgjøres;
det maa erindres, at han i hvert Fald havde haft store Udlæg til
Fæstningerne. Selv siger han, at han har ført 200000 Rdl. her ind
i Landet; men desuden ejede han Herskabet Sauwert i Provinsen
Groningen og Ejendomme i Amsterdam.

Ogsaa i Udarbejdelsen af Infanteriets Exercerreglement af 1672
havde R. betydelig Del. Imidlertid havde der efter Christian V's
Tronbestigelse udviklet sig et spændt Forhold mellem ham og nogle
af de toneangivende Personligheder, navnlig H. Schack, og det har
derfor, efter alt at dømme, været en Art hæderlig Forvisning, da
R. 1673 blev udnævnt til Generallieutenant, kommanderende
General i det nordenfjældske Norge og Chef for throndhjemske
Infanteriregiment med Ordre til strax at begive sig til sin Post i
Throndhjem. Her fra blev han i Maj 1675 kaldt til Christiania for at
deltage i Overvejelserne angaaende Forberedelsen til den Krig, 
der snart skulde bryde ud. Efter Krigens Udbrud stod R.
Vinteren over med et Korps mellem Frederiksstad og Frederikshald; i
Okt.-Nov. gjorde han dog et kortvarigt Indfald i Baahus Len.
1676 ledsagede han Gyldenløve under dennes Tog ind i Sverige.
Saa vel Gyldenløve selv som Jens Juel, der var et Slags ad latus
hos denne, udtale sig anerkjendende om R.s Dygtighed, om end
Juel tilføjer, at «han er meget interesseret og hartad intet ham til
Maade». Selv var R. hele Tiden meget misfornøjet med at være
i Norge, og det var da endelig ogsaa ret hensynsløst at sende
ham der op, inden han endnu var færdig med sine store
Entrepriser ved Rensborg. Herved og paa andre Maader skal han
under sin Fraværelse have lidt store økonomiske Tab, og i
tjenstlig Henseende var han utilfreds med, at man i Norge aldeles
ikke havde gjort Brug af hans Dygtighed som Ingeniør, og at
han under Felttoget i Sverige intet selvstændigt Kommando havde
haft. I Begyndelsen af 1677 tillod Kongen ham da omsider at
forlade Norge, og i April s. A. sendte han ham til Skaane for
at kommandere Felthærens Infanteri, Artilleri og Fortifikationsbetjente. 
I det paafølgende Felttog havde R. dog ikke Held med
sig. Under den mislykkede Storm paa Malmø (26. Juni) skulde
han føre Infanterireserven; men efter at Tropperne vare fordelte
til Stormkolonnerne, var der ingen Reserve tilbage. I Slaget ved
Landskrone (14. Juli) kommanderede han Centrum og anstrængte
sig for at komme den kastede venstre Fløj til Hjælp; men han
kunde ikke hindre, at Slaget blev tabt. Dernæst blev han
udnævnt til Gouvernør i Landskrone med Ordre til at sætte
Fæstningen i bedre Forsvarsstand; men han kunde ikke faa de
nødvendige Arbejdsredskaber og Materialier, ligesom han i alt, hvad han
foretog sig, saa sig modarbejdet af Feltmarskallieutenant v. d. Goltz
(VI, 143), der hidtil havde været Kongens næstkommanderende og nu
efter dennes Afrejse førte Overkommandoen i Skaane. I en
Memorial af 28. Avg. beklagede R. sig, uden dog udtrykkelig at nævne
Goltz, i ret bitre Udtryk over, at han intet kunde udrette, og bad
om efter endt Felttog at faa sin Afsked; men dette Skridt tog
Christian V ham saa unaadig op, at han suspenderede ham fra
al Kommando og nedsatte en Kommission til Undersøgelse af hans
Forhold under hele Felttoget. R.s Forsvar er saa at sige Punkt
for Punkt en Klage over Overgreb og mangelfuld Støtte fra Goltz'
Side, og Kommissionen gav ham, til Dels rigtignok kun indirekte,
Medhold i Hovedsagen. Under 4. Dec. fik R. saa efter 
Ansøgning Afsked i Naade med Ventepenge og med Forpligtelse til ikke
at tage Tjeneste hos Danmarks Fjender, men, naar Kongen kaldte,
strax at vende tilbage. Dette skete dog ikke; allerede 22. Febr.
1679 døde han og blev begraven paa Sauwert, hvorhen han ogsaa
havde ført sin Hustru Susanne (Slægtnavn ubekjendt), der var død
i Danmark Aaret forud. De efterlode kun en Datter, Jeanne Marie
(f. o. 1660 d. 1712), gift 1. med Major Poul Rantzau til Rodsteenseje
(d. l675), 2. med Oberst Christian Juul til Lundbæk (d. 1691), 3. med
Generalmajor Gregers Daa (IV, 129). I sit 2. Ægteskab blev hun
Stammoder til Baronerne Juul-Rysensteen.

Milit. Repert. 2. R. V. Drentsche Volksalmanak 1851.
O. Nielsen, Kjøbenhavns Hist. og Beskr. V.

<i>H. W. Harbou.</i>

</chapter><chapter name="Ryssel (Russell), Peter, --1725--, Assessor">

<b>Ryssel</b> (Russell), <b>Peter,</b> --1725--, Assessor. Han var født
paa Strømsø, hvor Faderen, Thomas Russell (eller Ryssel), en
indvandret Engelskmand, var Kjøbmand; Moderen, Alhed Henriksdatter, 
der anden Gang ægtede Generalfiskal Hieronymus Brügmann,
omkom 17. Febr. 1696 ved en Ildebrand. P. R. synes allerede o.
1700 som Handelsmand at være bosat i Skien, hvor han ved denne
Tid blev gift med M. Frands Colliers Enke, Sophie Christine
Bormand, Datter af Sognepræsten til Marslev Mag. Hans Jensen B.
1703 blev R. Kommerceassessor, fra 1704 bestyrede han i 6 Aar
Bratsbergs Amtmandsembede, medens H. Adeler (I, 94) var
Kommitteret i Slotsloven, blev 1714 Assessor i Overhofretten og 1716
konstitueret som Magistrat i Skien, men gjorde sig baade før og siden
skyldig i saa mange Uregelmæssigheder, at han endelig kom under
Tiltale i 1721, bl. a. som indviklet i et Par Kassemangelsager og
sigtet for Underslæb og Bestikkelse. Han var en Tid lang fængslet
i Skien og Christiania og blev dømt til at betale en betydelig
Pengesum; i 1722 havde han en Injurieproces med Hans Nobel
(XII, 304), og under et kort efter paafølgende Ophold i
Kjøbenhavn begyndte han, der i det hele var en lidenskabelig,
upaalidelig og intrigant Mand, dels af Had til sine Dommere, Biskop
Deichman, Statholder D. Wibe m. fl., dels i Haab om at vinde
Yndest, allerede i 1723 at angive forskjellige Personer, der skulde
ville skille Kongen ved Norge og omstyrte Souveræniteten m. m.
Heri sekunderedes han senere af en ligesindet og taabelig Præst
paa Christianshavn, Mag. Hans Trojel, der til Slutning endog
beskyldte Dronning Anna Sophie og hendes Parti for lignende Planer.
Kongen lod da endelig i 1725 Sagen undersøge af en Kommission, 
der i Juli s. A. dømte Trøjel fra Livet og R. til Kagstrygning og
at bære Sten af Byen. Kongen benaadede dem dog, R. mistede
sin Karakter og Værdighed, og begge sendtes til Munkholmen paa
Livstid med Berøvelse af Skrivematerialier og Kommunikation med
andre. Ved Tronskiftet 1730 fik R. dog atter sin Frihed og
begyndte allerede det følgende Aar at træffe Forberedelser til at
procedere med sine forrige Uvenner. Endnu 1734 levede han i
Skien med Hustru og 6 uforsørgede Børn, da en Kommission var
nedsat for at ordne hans indviklede Affærer, men her synes han
ikke at være død.

Personalhist. Tidsskr. 2. R. V, 179 og 3. R II, 285. 
Møller, Mnemosyne I, 264 ff. 
Bruun, Fr. Rostgaard I. 
Holm, Danmark-Norges Hist, 1720-1814 I. 
Almeennyttige Saml. XXVI, 330 ff.

<i>H. J. Huitfeldt-Kaas.</i>

</chapter><chapter name="Ryssländer, Cathrine Elisabeth, s. Simonsen.">

<b>Ryssländer, Cathrine Elisabeth,</b> s. Simonsen.

<b>Rytter, Poul Pedersen,</b> 1663-1728, Student, Søn af Mag.
Peder Rasmussen R., Sognepræst i Horsens, fødtes 19. Nov. 1663,
blev 1681 Student fra Byens Skole, 1684 theologisk Kandidat,
opholdt sig nogle Aar i Kjøbenhavn og var her jævnlig i Konflikt
med de akademiske Love, gik derpaa til sit Hjem i Horsens, hvor
han ogsaa ses at have været tiltalt (for Vold mod Byhyrden), og
efter sin Faders Død 1695 til Thisted som Medhjælper hos en
Kapellan. Her kom han til at spille en Rolle i den af Sognepræsten
Ole Bjørn (II, 365) arrangerede Besættelseshistorie, og for sin
Deltagelse i dette Uvæsen blev han ved Højesterets Dom 1698
relegeret in perpetuum og mistede sine gejstlige Privilegier. Efter
Christian V's Død lykkedes det dog R. 1699 at faa Dommen ophævet,
og Resten af sit Liv indtil sin Død 1728 (begravet 16. Febr.)
tilbragte han i Hovedstaden som en Slags Studiosus perpetuus,
hengiven til Brændevin og Tobak, jævnlig stævnet for Konsistorium
for Gjæld og Skjældsord, vel ogsaa jævnlig understøttet af
Konsistoriet. Da Holberg 1719 udgav sit mod Andr. Hojers
Danmarkshistorie rettede Stridsskrift (jvfr. VII, 510. 522), benyttede 
han R.s Navn til dets Titelblad, hvilket vakte den gamle, berygtede
Studiosus' Mishag, som dog fortog sig, da han blev opmærksom paa,
at det Skrift, der prydedes med hans Navn, var et Forsvarsskrift
for Fædrelandet.

Boye, Holbergiana III, 175 ff. 
Danske Saml. IV, 274 f. 
Saml. t. Jydsk Hist. og Topogr. 2. R. II, 362.

<i>G. L. Wad.</i>
</chapter>
<chapter name="Rützou, Sophus Marius, f. 1851, Farmakognost">

<b>Rützou, Sophus Marius,</b> f. 1851, Farmakognost. R. er født
i Kjøbenhavn 12. Maj 1851 og Søn af Assistent i Nationalbanken
Otto R. og Elisabeth f. Mygdal. Han bestod den højere
Præliminærexamen 1867 fra Efterslægtselskabets Skole og farmacevtisk
Kandidatexamen 1873. R. var dernæst til 1878 Medhjælper paa
forskjellige Apotheker, manuducerede i Kjøbenhavn i Botanik og
Farmakognosi fra 1878-91, var Assistent ved Botanisk Musæum fra 
1886-93 og holdt mikroskopiske Øvelser (for Professor Warncke) med
de farmacevtiske studerende fra 1883-90. Han er siden 1885
Examinator ved farmacevtisk Medhjælperexamen og siden 1886
Lærer i Botanik ved Statens Feriekursus for Lærere og Lærerinder,
er siden 1891 Docent i Farmakognosi ved Farmacevtisk Læreanstalt
og fra s. A. Medlem af Bestyrelsen og Sekretær for «Fonden til
det farmacevtiske Studiums Fremme».

Som Resultat af hans botaniske og farmakognostiske Studier
foreligger der fra hans Haand nogle Afhandlinger i «Botan.
Tidsskrift» (1880) og «Arkiv for Farmaci og Kemi» (1899) samt
«Lærebog i Botanik og Farmakognosi» (1882), «Skematisk Oversigt ov.
den systematiske Botanik» (1885; 3. Opl. 1888), «Kort Oversigt ov.
den almind. Botanik» (1889), «Dispensatorium Danicum» (1893) og
«Lærebog i Farmakognosi» (1894); end videre har R. skrevet de
farmakognostiske Artikler i «Kommentar til Pharmacopoea Danica
1893» (1896). R. har megen Fortjeneste af den Maade, hvorpaa han
har lagt det farmakognostiske Studium til rette for de studerende;
de af ham i dette Øjemed udgivne og ovfr. nævnte Lærebøger vidne
om den solide Dygtighed, som ogsaa præger hans øvrige Docentvirksomhed. 
-- 23. Juni 1880 ægtede han Adeline Winters, Datter
af Tobaksfabrikant Nicolaus Dines W. og Sophie f. Sletting.

<i>H. J. Møller.</i>

</chapter><chapter name="Ræder, Carl Gustav Valdemar, 1837-87, Landbrugsforfatter">

<b>Ræder, Carl Gustav Valdemar,</b> 1837-87, Landbrugsforfatter, 
blev født i Kjøbenhavn 16. Juli 1837 og var Søn af ndfr.
nævnte Oberst Jac. Tode R. De første Barndomsaar tilbragte G.
R. hos Moderens Forældre i Altona, 1848 kom han til Kjøbenhavn
og som 16aarig som Landbrugselev paa Gaarde i Meklenborg og
Lauenborg, et Par Aar studerede han ved Landbrugsakademiet
i Jena, lærte derefter jysk Landbrug paa Tirsbæk, kjøbte 1862
Dyrehavegaard ved Kolding og ægtede 18. Maj 1866 Bertha Othilie
Aarestrup, Datter af Kjøbmand A. i Nakskov. Han døde 21. Dec.
1887. -- Fra en yderst vanrøgtet Gaard drev R. Dyrehavegaard 
op til en fortrinlig Ejendom, hvis Avl ved hans Død var omtrent
det 4dobbelte af, hvad den var, da han overtog Gaarden. Et Par
Aar før sin Død blev R. Parthaver i «Dansk Frøhandel» i
Kolding. I en Række Aar var han Formand for «Kolding Herreds
Landbrugsforening». R. elskede Landbrugsgjerningen over alt, og
han var en ihærdig Forkæmper for Landbostanden. Efter en
arbejdsfyldt Dag ved praktisk Virksomhed tilbragte han Aftenen
med at studere og skrive. Han var Medarbejder ved forskjellige
Dag- og Fagblade, han oversatte en Del og udgav selvstændige
Skrifter, blandt hvilke kan fremhæves: «Landøkonomiske Breve»
(1878-79), «Socialøkonomiske Betragtninger med særligt Hensyn
til Agerbruget» (1880), «Udvandringsspørgsmaalet» (1882) og
«Landbrugets nationale Betydning» (1883). R. er øjensynlig en Forfatter,
der har tænkt, læst og set en Del -- hvert Aar foretog han en
større Udenlandsrejse for at udvide sine Kundskaber --, og der
sikkert intet hellere vilde end gavne med sin Skribentvirksomhed.
Men denne har unægtelig ogsaa sine svage Sider: et kunstlet Sprog,
en for stor Bredde og en Mangel paa klar Oversigt. Læsningen af
hans Skrifter er ret ofte tung og lidt vanskelig.

Ugeskr. f. Landmænd 1887, II.
Landbovennen 1887.
Kolding Avis 1887, Nr. 299. 

<i>H. Hertel.</i>

</chapter><chapter name="Ræder, Jacob Tode, 1798-1853, Officer, Historiker">

<b>Ræder, Jacob Tode,</b> 1798-1853, Officer, Historiker, var en
Søn af nedennævnte Oberstlieutenant Joh. Georg R. og var født
11. Febr. 1798 paa Gaarden Næs, Romsdalens Amt i Norge. Han
blev Landkadet 1811 og 4 Aar senere Sekondlieutenant, kom 1818
til Okkupationskorpset i Frankrig og fulgte s. A. med dette
tilbage til Danmark. R., der var en meget virksom Natur, havde
1817 taget Landmaalerexamen, og efter sin Hjemkomst fra Frankrig 
studerede han i et Par Aar Ingeniørvæsen ved Ingeniørkorpsét.
Han fik god Anvendelse for sine Kundskaber, i det han strax efter
sin Udnævnelse til Premierlieutenant 1822 blev ansat ved
Gradmaalingen i Holsten, hvor han virkede lige til 1830, da han blev
Kapitajn. Han gjorde nu i nogen Tid Tjeneste ved Artilleriet og
blev 1833 ansat ved den militære Højskole som Lærer iGeneralstabslære. 
S. A. ægtede han Caroline Amalie Baur (f. 2. Febr.
1810 d. 9. Dec. 1895), Datter af Etatsraad Georg Fried. B. og
Mariane f. Heise. Ægteskabet med den altonaiske Handelsmagnats
Datter gjorde R. til en meget velhavende Mand. 

Som Lærer paa Højskolen maatte R. udarbejde Lærebøgerne
i de Fag, han skulde docere; han kom derved ind paa Forfatterbanen 
og udfoldede efterhaanden en betydelig Virksomhed som
Skribent. De fleste af hans Arbejder ere nu glemte, men et Par
Stykker af dem har dog blivende Værd. Dette gjælder særlig
«Den danske Armés Organisation», der udkom 1837 og er et vigtigt
Kildeskrift for Studiet af den danske Hærordnings Historie. Ogsaa
som Krigshistoriker har R. forsøgt sig. F. H. Jahns Virksomhed
(VIII, 379) havde kaldt Interessen for dansk Krigshistorie til Live,
og efter denne Banebryders alt for tidlige Død prøvede flere
Officerer paa at fortsætte i hans Fodspor. I Begyndelsen af 40erne var
der Stemning for at tage fat paa Udarbejdelsen af en almindelig
dansk Krigshistorie. Foretagendet, der stærkt interesserede R.,
blev dog aldrig gjennemført, men det affødte en lille Polemik i
«Den frisindede», hvor en Række Indsendere søgte at paavise,
at R. manglede baade «Begavelse, historisk Dannelse og Videnskabelighed»; 
kun faa og svage Røster hævede sig til Forsvar for
R., der ikke selv deltog i Striden. Derimod beskæmmede han
sine Anklagere ved 1845 at udgive i. Bind af sit stort anlagte
Værk «Danmarks Krigs- og politiske Historie 1807-9». Bogen,
hvis 3. og sidste Bind udkom 1852, er vel i ingen Henseende et
Mesterværk og blev heller ikke modtagen med ublandet Anerkjendelse; 
men den læses endnu med Udbytte, og Forfatterens
Opfattelse af Personer og Forhold er i Regelen sund og fordomsfri.

Inden Værket var fuldført død Generalmarchen over hele
Danmarks Land», og R., der i 1847 var bleven Major ved 10.
Bataillon, rykkede i Spidsen for sine Nordslesvigere i Felten og
førte dem med Hæder i hele Treaarskrigen. 20. April 1848 sprængte
han i det ublodige «Slag ved Platenhørn» den ejderstedske
Landstorm, og 3 Dage efter blev han som saaret baaren bort fra
Valpladsen ved Slesvig. I Juni overtog han atter sin Bataillon, og i
Dec. blev han Oberstlieutenant. I 1849 deltog han i Forsvaret af
Dybbøl og Als; særlig 13. April udmærkede hans Bataillon sig ved
Erobringen af de sachsiske Kanoner. I Krigens sidste Felttog
kæmpede R. baade ved Isted og ved Mysunde, hvorefter han
udnævntes til Oberst. Efter Krigen vendte han tilbage til
Kjøbenhavn, hvor han fuldførte sit krigshistoriske Hovedværk. 
Han døde 18. Juli 1853 af Kolera.

Erslew, Forf. Lex.
<i>
A. Tuxen.</i>
</chapter>
<chapter name="Ræder, Johan Georg, 1751-1808, Officer">

<b>Ræder, Johan Georg,</b> 1751-1808, Officer, var født 2. Avg. 
1751 i Meldalen i det throndhjemske. Forældrene vare Kapitajn
ved 2. throndhjemske Regiment Johan Christopher R. og dennes
2. Hustru, Cathrine f. Riiber. R. fik sin militære Opdragelse i
Kjøbenhavn, hvor han ved Kongens Regiment gjennemgik de første
militære Grader, i det han begyndte som Underofficer «paa
Avantage»; 1769 blev han Sekondlieutenant og 1782 Premierlieutenant
ved dette Regiment, som han først forlod, da han 1787 blev
Kapitajn og Chef for romsdalske Kompagni af 2. throndhjemske
Regiment. Siden gjensaa R. kun Danmark under kortere Besøg og
Tjenesterejser (saaledes i 1804, da han i Kjøbenhavn lærte «den
nye Exercitie»), i det han til sin Død blev staaende ved samme
Regiment.

Under den kortvarige Krig med Sverige 1788 fulgte R. sit
Regiment til Kongsvinger, men nogen Kamp kom det dog -- som
bekjendt -- ikke til her denne Gang. Som Chef for romsdalske
Kompagni boede R. paa sin Ejendomsgaard Næs, nær Veblungsnæs. 
Her forblev han ogsaa boende, efter at han i 1804 (under
sit ovennævnte Kjøbenhavnsophold) var udnævnt til Major og Chef
for Regimentets 2. Bataillon; men da han i 1806 blev forflyttet til
Chef for 3. Bataillon, tog han Bopæl i Ørkedalsøren. Ved
Fredsbruddet med England i Avg. 1807 maatte han som Chef for
Regimentets Grenaderbataillon rykke i Garnison i Throndhjems By.
Fraset et faa Dages Besøg i Hjemmet ved Nytaar 1808 blev dette
en Afsked for altid, i det hans Bataillon, da Krigen med Sverige
ogsaa brød ud, i den første Halvdel af Marts Maaned afmarcherede
til det søndenfjældske.

Efter en særdeles vel udført 14 Dages Marche fra Throndhjem 
til Elverum i klingrende Frost paa daarlig Vej og med oftest
slette Kvarterer rykkede Bataillonen strax paa Forpost. Katastrofen
ved Trangen 25. April afsluttede denne Felttogsepisode med den
fuldstændige Tilintetgjørelse og Tilfangetagelse af den her
fremtrængende svenske Styrke, en Bataillon af Dalregimentet under
Oberst Gahn. Æren for dette Udfald tilkommer i fremtrædende
Grad R., baade fordi han var den, der kraftigst tilraadede
Kampen, og fordi han som den ældste tilstedeværende Officer havde
den nærmeste Ledelse af Hovedangrebet og herunder optraadte
uklanderlig og uforfærdet. Mindre heldig, men lige uforfærdet
ledede R. Angrebet ved Mobæk, nær Kongsvinger, 18. Maj s. A.
Flere uheldige Omstændigheder -- særlig foranledigede ved, at der 
ikke havde været Adgang til forudgaaende tilstrækkelige Rekognosceringer 
-- bevirkede, at Thrøndernes gjentagne Angreb her bleve
afslaaede med ikke ubetydelige Tab. Ud paa Høsten, da Vejret
blev koldt og raat, og Fjenden samtidig hyppigere foruroligede
Forposterne, blev Tjenesten besværlig og helsenedbrydende. R.,
der nu var udnævnt til Oberstlieutenant, blev heftig syg.
Sygdommen udviklede sig til Nervefeber, hvoraf han døde 13. Nov.
1808, efterladende Enke -- Catharina Margrethe f. Lind (f. 1762 i
Kjøbenhavn, d. 1820) -- og 9 Børn. R. var en sund og kraftig
Krigernatur, frejdig og vennesæl, varm Kristen og sjælden Familiefader.
Den norske Hær led ikke ved nogen enkelt Persons Frafald større
Tab i denne Krig end ved R.s Død.

<i>C. O. Munthe.</i>

</chapter><chapter name="Ræder, Johan Georg Frederik, f. 1834, historisk Forfatter og
Magistratsembedsmand">

<b>Ræder, Johan Georg Frederik,</b> f. 1834, historisk Forfatter og
Magistratsembedsmand. R., Søn af ovfr. omtalte Oberst Jac. Tode
R., fødtes 16. Avg. 1834 i Kjøbenhavn, blev Student 1853, juridisk
Kandidat 1860. S. A. ansattes R. i slesvigske Ministerium, men fik
1861 Permission for at overtage Pladsen som Amtssekretær i
Tønder Amt; fordrevet under Krigen indtraadte han igjen som
Assistent i Ministeriet. 1871 udgav han Værket «Danmark under Svend
Estridsen og hans Sønner» (med et Tillæg 1872), der vel bærer
Præg af at være Forfatterens Førstearbejde, men har Værdi ved
sit friske Kildestudium og originale Synsmaader. Fængslet af den
Interesse for praktisk Gjerning, han havde vundet i Slesvig, opgav
han dog de historiske Studier; 1872 blev han Assistent i
Kjøbenhavns Magistrat, 1875 Fuldmægtig, 1882 Kontorchef. Hans sjældne
Arbejdsevne og administrative Dygtighed ere her komne Bestyrelsen 
af Kjøbenhavns Fattig- og Forsørgelsesvæsen til gode; om hans
Indsigt og Erfaring paa dette Omraade vidner ogsaa den nyttige
Haandbog «Forsørgelse af trængende efter dansk Ret» (1892),
Skriftet «Om Alderdomsunderstøttelse, Bemærkninger til Lov af 9. April
1891» (1894) og forskjellige Bladartikler. 1888 fik R. Titelen
Justitsraad. -- R. ægtede 1. Birgitte Cathinka v. Holstein (f. 1839, gift
1866, d. 1874), Datter af Amtmand U. A. v. H. (VIII, 56), 2.
Agnes Elise Albertha Ræder, f. Helsted, Enke efter hans nedennævnte
Broder O. A. R.

<i>Johannes C. H. R. Steenstrup.</i>

</chapter><chapter name="Ræder, Johan Philip Thomas, 1795-1869, Officer">

<b>Ræder, Johan Philip Thomas,</b> 1795-1869, Officer, Søn af
ovennævnte Oberstlieutenant Joh. Georg R., var født paa Gaarden
Næs, Romsdalens Amt i Norge, 25. April 1795. Han blev Kadet 
1807, Sekondlieutenant 1811 og blev Aaret efter ansat ved det
holstenske Skarpskyttekorps, med hvilket han deltog i Kampene ved
Bornhøved og Sehested (7. og 10. Dec. 1813). Fra 1815-18 var
han med Okkupationskorpset i Frankrig. Han blev Premierlieutenant 
1820 og Kapitajn 1833. Ligesom Broderen, ovennævnte Jac.
Tode R., arbejdede han ved Gradmaalingen i Holsten, og ligesom
denne fik han til Hustru en Datter af den rige Etatsraad Baur,
Elise Victorine (f. 12. April 1814 d. 31. Avg. 1894), hvem han
ægtede 11. Juni 1840.

Ved Treaarskrigens Udbrud stod R., der 1847 var bleven
Major, ved 4. Jægerkorps, som laa i Slesvig By. Denne af Sydslesvigere 
bestaaende Afdeling sluttede sig til Oprøret; kun en mindre
Del af Mandskabet og de fleste af Officererne, hvoriblandt R., gik
mod Nord. R. kom ikke med i Felttogets første Kampe, derimod
deltog han i Træfningen ved Nybøl 28. Maj som Fører for 1.
Bataillon. Strax derefter blev han Forpostkommandør og virkede
som saadan baade i Sundeved og i Nørrejylland. I Dec. blev
han Oberstlieutenant og Kommandør for 1. Forstærkningsjægerkorps, 
og i 1849 deltog han med sin Afdeling i Fægtningerne i
Sundeved. Midt i April blev han Kommandør for 6. Brigade, en
Stilling, som han næppe fuldt ud var voxen. Han var en tapper
og energisk Soldat, men nervøs og febrilsk, var altid bange for at
komme for sent og satte stedse sine Reserver alt for tidlig ind.
I Slaget ved Fredericia kæmpede hans Brigade glimrende i de
Mezas Avantgarde, men man mærkede ikke stort til R.s Føring; han
blev dog udnævnt til Oberst umiddelbart efter Slaget. I Felttoget
1850 førte R. 5. Brigade, der i Slaget ved Isted indledede
Angrebet paa Slesvig-Holstenernes venstre Fløj. R.s energiske Angreb
kastede i en Haandevending de fjendtlige Forposter over Ende,
og hans venstre Fløj naaede snart helt op til Isted, men hans
højre Fløj blev saa haardt trængt af de tililende fjendtlige
Forstærkninger, at den maatte gaa tilbage, uden at R., der havde sat
alt ind i i. Linje, kunde hjælpe den. Han sendte Kl. 8 1/2 
Overkommandoen en ret mistrøstig Melding, hvori han bl. a. klager
over, at han mangler «Patroner og Levnedsmidler». R. fik dog
snart Forstærkning, og hans Brigade bidrog væsenlig til Sejeren.
Hans tapre Forhold lønnedes med Kommandørkorset. I Felttogets
senere Kampe kom R. ikke til at deltage; han blev Generalmajor
1854, fik 2 Aar senere Kommandoen over 2. Infanteribrigade, blev 
sat til Disposition 1860, fik 1862 Afsked som Generallieutenant og
døde 13. Nov. 1869.

<i>A. Tuxen.</i>

</chapter><chapter name="Ræder, Nicolai Ditlev Amund, 1790-1867, Borgmester">

<b>Ræder, Nicolai Ditlev Amund,</b> 1790-1867, Borgmester, 
blev født 6. Juli 1790 paa Gaarden Næs i Romsdalen og var Søn af
ovfr. nævnte Oberstlieutenant Joh. Georg R. Han blev 1809
Student fra Herlufsholms Skole og 1812 juridisk Kandidat, 1814
Avditør i Rensborg og 1827 Borgmester i Horsens, hvilket Embede
han varetog indtil 1858. Han skildres som «en nidkjær, arbejdsom 
og retsindig Embedsmand», der bragte Byens Anliggender i
god Orden; han viste stor Sparsommelighed og Forsigtighed og
samlede Kapitaler til fremtidigt Brug. Han gjennemførte
Byjordernes Udstykning 1851, fremmede Havnens Udvidelse 1856-57 og
Anlægget «Christianelund» 1841 samt fik bygget et nyt Raadhus
1854 og Sygehus 1858. Ved sin Afgang blev han ogsaa udnævnt
til Æresborger. Han blev 1845 Medlem af Kommissionen til
Opførelse af en ny Straffeanstalt og var 1853-57 Direktør for denne.
Han valgtes 1847 til Stænderdeputeret og gav næste Aar Møde i
Viborg; valgtes 1848 til den grundlovgivende Rigsforsamling og
hørte her til den konservative Side. Han stemte imod
Septemberanordningen og for Ørsteds Forslag til Rigsdagens Ordning. 
Han tog ikke ringe Del i Forhandlingerne, var imod den almindelige
Værnepligts hovedkulds Indførelse saa vel som imod Næringsfrihed
og Nævninger, talte især skarpt imod den almindelige Valgret
og vilde sikre Kjøbstæderne en Tredjedel af Rigsdagsmændene.
1849 blev han Etatsraad. Han døde 20. Nov. 1867 i Kjøbenhavn.

Han var gift 2 Gange: 1. (1820) med Maria Christina f. Fischer
(f. 10. Febr. 1801 d. 24. Marts 1831), Datter af en Kjøbmand F. i
Rensborg, og 2. (1832) med Amalia Brigitta Christina f. Lüders (f.
14. Sept. 1810 d. 16. Nov. 1884), Datter af en Kjøbmand L. i Kiel.

Erslew, Forf. Lex. 
Barfod, Dansk Rigsdagskal. 
Fabricius, Horsens Kjøbstads Hist. S. 218 f.                                                             

<i>Emil Elberling.</i>

</chapter><chapter name="Ræder, Oscar Alexander, 1844-77, filosofisk-historisk Forfatter">

<b>Ræder, Oscar Alexander,</b> 1844-77, filosofisk-historisk Forfatter, 
Søn af ovennævnte Oberst Jacob Tode R., er født 12. Juni
1844 i Kjøbenhavn. Han blev Student fra Metropolitanskolen 1862
og tog Magisterkonferens i Historie 1866. Efter at have opholdt
sig i Syden 1867-68 udgav han i de følgende Aar en Del
filosofiske Arbejder angaaende Historie og Historieskrivning: «Om den
hellige og profane Historie» (1870), «Historiske Love» (1871), «De 
tyske og nordiske Nationer» (1873) og «Om de uhistoriske og
historiske Folk» (1875). Det er, som han selv udtaler det, den
Rasmus Nielsenske Filosofis Grundtanker, han her søger at føre ind i
Historieforskningen og Historiefremstillingen. Det sidste af de 4
Arbejder var bestemt til at være Grundlag for en Doktordisputats,
men vandt ikke Censorernes Bifald. Mismodig herover rejste R.
atter til Syden, hvor han fik Ansættelse som dansk og svensk-norsk
Vicekonsul i Rom. Han beklædte denne Stilling med stor
Dygtighed og Elskværdighed, men døde allerede efter et Aars Tids
Forløb, 16. Nov. 1877. -- 8. Sept. 1874 havde han ægtet Agnes Elise
Albertha Helsted, Datter af Professor Fred. Ferd. H. (VII, 310).
Hun ægtede senere R.s ovennævnte Broder Joh. G. F. R.

<i>K. Kroman.</i>

</chapter><chapter name="Ræff, s. Reff.">

<b>Ræff,</b> s. Reff.

</chapter><chapter name="Rød, Lage, --1350--, en jysk Ridder">

<b>Rød, Lage,</b> --1350--, en jysk Ridder, der har gjort sit 
Navn bekjendt ved sine Fejder mod Gejstligheden i Ribe Stift, til
Dels i Forbindelse med sine Brødre Bo Høg og Eske Christiernsen; 
han hørte nemlig til den gamle jyske Slægt Høg, der førte et halvt
Vildsvin, men hans Fader, der maa have heddet Christiern, kjendes
for øvrigt ikke. Han var, saa vidt skjønnes kan, ret en Type for
den lovløse Tid, Kong Christoffer II's Dage, i hvilken han var
opvoxet. Alt før 1345, i Biskop Jacobs Tid, havde han brændt
og røvet Kirkens Gods i Aastrup i Gjørding Herred. Den følgende 
Biskop, Peder, satte ham i Kirkens Band, men til liden Nytte.
Alle Vegne fra i Stiftet, fra Nørre og Vester Horne, Bølling, 
Nørvang og flere Herreder klagedes der over hans Overgreb saa vel
mod Domkirkens som de enkelte Præsters Gods, og selv efter at
Bandlysningen 1350 var bleven stadfæstet af samtlige 4 nørrejyske
Bisper, fremturede han i sin lovløse Adfærd, nu i Forening med
sine ovennævnte Brødre, af hvilke Eske Christiernsen ogsaa paa
egen Haand havde gaaet Bispen for nær. Alle 3 Brødre bleve
derfor paa ny bandlyste 1354, denne Gang tillige af Bisperne i
Odense og Roskilde. Selv L. R.s Standsfæller gik det ud over; 
1355 vidnes det, at han med Vold og uden nogen Ret havde
bemægtiget sig en vis Lage Palnesens Gods. Hans senere Skæbne
kjendes lige saa lidt som hans huslige Forhold. Kun har han
vistnok boet i Ribe Stift; det berettes, at Broderen Bo Høg 
solgte ham Aabjærg og Aabjærg Vold (Hind Herred).

Danske Saml. II, 112 f.
Kinch, Ribe Bys Hist. I, 200 ff.

<i>Thiset.</i> 
</chapter>
<chapter name="Rød, Thord, d. o. 1550, s. Roed (ovfr. S.  150).">

<b>Rød, Thord,</b> d. o. 1550, s. Roed (ovfr. S.  150).

</chapter><chapter name="Røg, Michael Augustus, --1709--, Stempelskærer">

<b>Røg, Michael Augustus,</b> --1709--, Stempelskærer, var Søn
af Præst i Nordlandene Augustinus Gabrielsen R. (d. 1708) og
Margrethe Mikkelsdatter Andersen (d. 1706) og var født i Kvædfjord
Præstegjæld. Han blev sat i Bergens lærde Skole, hvor han var
Holbergs Skolefælle. Student blev han 1699, men opgav Studeringerne 
for at lægge sig efter Medaillør- og Kobberstikkerkunsten.
Han har stukket Skriften til den første officielle Udgave af
Kongeloven (1709), men synes ikke at have været anset nok til at faa
den kunstneriske Del overdraget, hvilken udførtes af Reinhardt
(XIII, 605). Det vides ikke, om han allerede i 1709, efter at have
søgt forskjellige borgerlige Stillinger i Norge og Danmark, eller
mulig først 1713 er rejst til Paris, hvor han nævnes 1715, da
Holberg mødtes med ham der og rejste til Italien paa hans Pas. Efter
Udførelsen af en Medaille s. A., forestillende Hertuginden af
Orleans, fik han «en raisonable Pension» og forblev nu i Paris som
kongl. fransk Medaillør. I denne Stilling var han den senere saa
ansete Medaillør P. Winsløvs Lærer, mulig ved Tiden 1728-30,
men derefter tabes hans Spor, og hans Dødsaar er ubekjendt. I
Danmark eller for dansk Regning har han, saa vidt vides, kun
udført 3 Medailler, til Frederik IV's Fødselsdag (1706), i Anledning
af Prins Jørgens Død (1708) og Reversen til en Medaille i
Anledning af Grev Stenbocks Tilfangetagelse (1713).

Weilbach, Nyt Kunstnerlex.

<i>Ph. Weilbach.</i>

</chapter><chapter name="Røhl, Johan Ulrich, --1754, Sandflugtsinspektør, Forstmand">

<b>Røhl, Johan Ulrich,</b> --1754, Sandflugtsinspektør, Forstmand,
blev født o. 1675, vistnok i Oldenborg, hvor han havde en Stilling 
som Klosterforvalter, da Kong Frederik IV 1724 befalede ham
at dæmpe Sandflugten ved Tisvilde, efter at der forgjæves var gjort
Forsøg paa at faa Hollændere til at udføre dette Arbejde. R.
ankom til Danmark i Slutningen af 1724 og tog fat paa Dæmpningen
med stor Iver. I de første Aar syntes Lykken at følge ham;
Arbejdet skred hurtig frem, paa de dæmpede Strækninger, hvis
Underlag for en stor Del er frugtbar Jord, gjorde han Forsøg med
Saaning og Plantning af Gran, Fyr, Pil, Bøg og Eg, hvoraf der
endnu findes enkelte Rester. Samtidig opdyrkede han anselige
Strækninger til Ager og anlagde et Schæferi paa 600 Faar, der dog
lede meget ved Sygdom. Alt dette medførte imidlertid store Udgifter, 
der for 1725-37 sættes til o. 48000 Rdl., hvilket vel kunde 
vække Betænkelighed. R. synes at have været en lidenskabelig og
selvraadig Natur, der tilmed følte sig ene og ulykkelig efter o. 1725 
at være bleven Enkemand. 1737 søgte han Ansættelse ved Skovvæsenet, 
og i Begyndelsen af 1738 kom det til et voldsomt Brud
mellem ham og hans nærmeste foresatte, Amtmand Gram; R. blev
afskediget og tvunget til øjeblikkelig at forlade sin Gaard i
Tisvilde; han blev ikke blot sigtet for Ulydighed og Egenraadighed,
men ogsaa for at have anvendt Bøndernes Jord saa vel som deres
Arbejdskraft til sin private Bedrift; en af de ivrigste Anklagere 
var hans Assistent og Efterfølger Rasch. Selv hævdede R., at han
havde frelst Tibirke Kirke og over 10 Landsbyer fra Undergang,
og at han havde tilsat meget ved Sandflugtens Dæmpning. Utvivlsomt 
har han gjort et stort og mærkeligt Arbejde; det taler for
hans Vandel, at man gav ham Pension; Indskriften paa Mindestenen 
for Sandflugtsdæmpningen fortæller endog, at R. «som vel
fortjent er lønnet for sin Møje». I Folkemunde mindes han som
Egnens Velgjører. Han havde modtaget Medailler saa vel fra Frederik 
IV som fra Christian VI, og rig er han næppe blevet ved sin
Stilling; 1730 gik han endog fallit.

Allerede o. 1734 havde R. efter Ordre berejst de jyske
Sandflugtsstrækninger; 1736 andrager han om at maatte dæmpe
Flyvesande paa Læsø og i Vestjylland, hvorefter han atter berejste 
disse Egne, og 1741 indsendte han et nyt Andragende, men fik denne
Gang rent Afslag. 1740 har han været i Sachsen og medbragte
her fra Frø af Skovfyr, Rødgran og Ædelgran til Frederiksberg
Have; 1746 synes han at have givet Anvisninger til Dæmpning af
Sandflugt i Tyskland. Fra 1741 boede R. i Helsingør, hvor han
døde barnløs, henved 80 Aar gammel, 28. Nov. 1754 og blev
begravet i den tyske Kirke. Han efterlod sig en anselig Mængde
Bøger, særlig religiøse Skrifter, og Boet tyder paa, at han til sidst
har levet i en vis Velstand.

<i>A. Oppermann.</i>

</chapter><chapter name="Rømeling, Hans Christian, 1786-1856, Officer">

<b>Rømeling, Hans Christian,</b> 1786-1856, Officer, var en 
legitimeret Søn af Kapitajn i Flaaden Hans Henrik R. (f. 21. Nov. 1747
d. 21. Marts 1814) og kom til Verden i Kjøbenhavn 23. Marts 1786.
Kun 16 Aar gammel traadte han ind i Feltjægerkorpset, hvorfra
han 1805 som Fændrik blev forsat til slesvigske Jægerkorps. Ved
disse af Generalmajorerne Binzer og Ewald ledede Afdelinger fik
han en fortrinlig theoretisk og praktisk Uddannelse, og saa vel i
1806 som i 1807 fik han Lejlighed til at vise Mod og Konduite 
over for Fjenden. Sidstnævnte Aar blev han Sekondlieutenant og
indtraadte 1809 som Adjoint i den nyoprettede Generalstab, hvor
han gjorde saa fortrinlig Fyldest, at han 1812 blev Kapitajn, Aaret
efter at han havde opnaaet Premierlieutenantsgraden. I Felttoget
1813 deltog han som Stabschef ved Generalmajor v. d. Schulenburgs 
Brigade. Han var «en fortrinlig Manøvrerer i Marken, indsigtsfuld 
og brugbar ved Skrivebordet» og fik 10. Dec. ved Sehested 
Lejlighed til at lægge fremragende Føreregenskaber for Dagen.
Et Detachement af Schulenburgs Brigade paa 3 Batailloner og i
Eskadron blev fremsendt med et særligt Hverv, og «da ingen af
Bataillonskommandørerne kjendte Fægtningsdispositionen, og der
ikke var Tid til at sætte dem ind i den», tog den 27aarige Stabschef 
Kommandoen, kilede sig ind mellem Fjendens Avantgarde og
Hovedstyrke, skilte dem fra hinanden, marcherede derpaa af egen
Drift til Sehested, greb selvstændig ind i Kampen i et kritisk
Øjeblik og «reddede vor højre Fløj og gav os Sejeren», som
Overgeneralen, Prinsen af Hessen, skriver. Efter Kieler-Freden kom R.
baade til Tyskland og Frankrig med de Auxiliærkorpset der sendtes
mod Napoleon, men paa en Valplads kom han aldrig mere til at
optræde. Han blev staaende i Generalstaben, hvor han 1825 blev
Major, 1832 Oberstlieutenant og 1840 Oberst. Kommandørkorset
fik han 1836 og Kammerherrenøglen 1842, efter at han i et Aar
havde fungeret som Generaladjudant. R. var ubetinget en af
Frederik VI's dygtigste og intelligenteste Generalstabsofficerer, men
«sløvet ved golde Kontorforretninger og trykket af Familie- og
Næringssorger» blev han des værre i Aarenes Løb mere en Pennens
end en Handlingens Mand.

I Aaret 1842 blev R. ansat som Stabschef hos Prinsen af Noer,
der var bleven kommanderende General i Hertugdømmerne. I
Slesvig fik han rig Lejlighed til at studere Slesvig-Holsteinismens
Udvikling og iagttog med Bekymring, hvorledes Bevægelsen greb om sig.
Han forestillede Prinsen, hvad Følgen kunde blive, men denne
vilde ikke gribe ind, og R. beroligede sig med, at Hæren endnu
var uberørt. Begivenhederne i 1846, der fremkaldtes af «det aabne
Brev», gave imidlertid Bevægelsen ny Fart, og snart saa han til sin
Sorg, at den havde grebet Landbefolkningen, og at de menige
Soldater, der vare udgaaede fra denne, ikke vare til at stole paa;
derimod mærkede han, forunderlig nok, ikke, at Officerskorpset i
høj Grad var paavirket. Han begyndte da en halvofficiel
Brevvexling med sin Ungdomsven Generaladjudant C. Ewald (IV, 619) 
og bad indtrængende om, at de holstenske Garnisonsbyer maatte
blive forsynede med Besætninger fra Kongeriget; paa de
tysktalende Soldater kunde man ikke stole, Rensborg med sine 
store Forraad af Krigsfornødenheder vilde gaa tabt, hvis
Slesvig-Holstenerne «løftede Skjold» mod Danmark. Men paa R.s
Kassandrarøst agtede ingen. Regeringen vilde ikke tro paa Farens Størrelse
og Nærhed, og da den endelig fik Øjnene op, greb den til halve
Forholdsregler, der gjorde ondt værre. Begivenhederne i Marts
1848 viste, at R. havde haft Ret i endnu højere Grad, end han
selv havde frygtet. Da han d. 23. fulgte den kommanderende
General G. Lützow (X, 571) til Rensborg, saa han til sin
Forfærdelse, at ikke blot Folkene, men ogsaa mange Officerer vare
upaalidelige, og denne Opdagelse lammede ham ganske. Da Prinsen
af Noer den næste Dag rykkede ind i Rensborg, spillede R. en
rent passiv Rolle. Han nægtede dog at anerkjende den provisoriske 
Regering, og da han afslog at udstede en Revers, blev han
holdt i et Slags Krigsfangenskab, til Vaabenstilstanden i Malmø blev
sluttet. Sorg og Sindsbevægelse kastede ham paa Sygelejet, og
da han i Okt. 1848 kom til Kjøbenhavn, var han bleven en
gammel Mand. I Jan. 1849 fik han sin Afsked, og 1. Sept. 1856 døde
han i Kjøbenhavn. R. er aldrig optraadt som Forfatter, men hans
Breve og Beretninger yde vigtige Bidrag til det 1. Auxiliærkorpses
Historie og til det slesvig-holstenske Oprørs Forhistorie.

R. ægtede 30. Okt. 1810 Annette Marie Cathrine Æreboe (f.
1782 d. 1850), Datter af Justitsraad J. S. Æ.

Medd. fra Krigsark. II, VI-IX. 
Den dansk-tydske Krig 1848-50, udg. af Generalstaben, I, 18 ff. 

<i>A. Tuxen.</i>

</chapter><chapter name="Rømeling, Hans Henrik, 1707-75, Søofficer, Statsminister">

<b>Rømeling, Hans Henrik,</b> 1707-75, Søofficer, Statsminister.
R., Søn af nedennævnte Generallieutenant Patroclus R., er født
21. April 1707. Han blev Sekondlieutenant i Marinen 1727,
Premierlieutenant 1732, Kapitajnlieutenant 1736, Kapitajn 1738,
Kommandørkapitajn 1742, Kommandør 1746, Schoutbynacht 1755,
Viceadmiral 1758 og virkelig Admiral 1772.

1732 var R. ansat ved Hvervingen i Norge, i de paafølgende
Aar uddannede han sig paa Togter i fremmed Tjeneste, 1738 og
1739 var han Chef for Kadetfregatterne og studerede derefter en
Tid lang sammen med flere andre Søofficerer i England, 1743 var
han Flagkapitajn paa Grev F. Danneskjold-Samsøes Flaade. 1756 
og 1757 førte han som Schoutbynacht Eskadrer, der sammen med
svenske Flaadeafdelinger udsendtes til Beskyttelse for den nevtrale
Skibsfart, men for øvrigt ikke virkede synderlig samdrægtig
sammen. 1764 blev R. hvid Ridder og indtraadte kort efter i
Søetatens Centraladministration, der netop i hans Tid havde en yderst
urolig Periode med idelig skiftende Organer. 1766 ansattes han
saaledes som Deputeret i Admiralitetet, hvor han forblev til 1770;
da det d. A. forenedes med Generalkommissariatet, overgik han
til dette Fælleskollegium som Deputeret, og senere paa Aaret blev
han Medlem af Konseillet, i. Deputeret i nævnte Kollegium og
Referent, efter at den uduelige Danneskjold-Laurwigen var bleven
afskediget og samtidig Posten som Søetatens Oversekretær inddraget.
Ved Gehejmekonseillets Ophævelse i Dec. s. A. udtraadte R. af
det, og allerede det paafølgende Foraar indførte Struensee en ny
departemental Forvaltning af Marinen, fra hvilken R. blev
udelukket. Strax efter Struensees Fald 1772 satte Guldberg imidlertid
atter R. i Spidsen for Marineadministrationen, og samtidig
udnævntes han til Statsminister, i hvilke Stillinger han nu forblev 
til sin Død. R., der desuden ved flere Lejligheder havde været
Medlem af ret vigtige Kommissioner, var dog ingenlunde en saa
begavet eller karakterstærk Personlighed, at han egnede sig til at
indtage nogen ledende Stilling i Marinens Bestyrelse. Endogsaa
selve Kongen (Christian VII) udtalte sig ved flere Lejligheder 
stærkt nedsættende om ham; lignende Domme fælde Schack-Rathlou,
Luxdorph, A. P. Bernstorff og Admiral C. F. Kaas om ham i deres
Korrespondancer; sidstnævnte skriver saaledes: «notre pauvre
marine est dans une décadence horrible, et on réussira bientôt à la,
détruire entièrement» (Danske Mag. 5. R. III, 19). En nyere
Forfatter udtaler om ham, at han i Hoffets Øjne var uskadelig, men
ganske uden Indflydelse, hvorfor han ogsaa hurtig blev tilsidesat.
«Uheldige Familieforhold, økonomisk Misere og svageligt Helbred
gjorde hans Tilstand saare ulykkelig»; men han var sandhedskjærlig 
og hæderlig.

R. døde 28. Nov. 1775. 1743 var han bleven gift med Edele
Dorothea Scheel (f. 23. Dec. 1718 d. 19. Juni 1782), Datter af
General Hans Henrik S. (f. 1668 d. 1738) og Benedicte Dorothea f.
Gjordsdatter.

Medd. fra Geh. Ark. 1886-88, S. 83. 85. 
A. Friis, A. P. Bernstorff og Guldberg S. 77. 
Hist. Tidsskr. 6. R. IV.

<i>C. With.</i>
</chapter>
<chapter name="Rømeling, Hans Henrik, 1770-1840, Officer">

<b>Rømeling, Hans Henrik,</b> 1770-1840, Officer, var en Søn 
af nedennævnte Generallieutenant R. W. R. og dennes 2. Hustru.
Han blev Kadet 1780, Sekondlieutenant 1786, Premierlieutenant
1795 og Kapitajn i Ingeniørkorpset 1803. Kronprins Frederik
optog ham 2 Aar efter i sin Stab, og her forblev han i en hel
Menneskealder. Da Blücher i Efteraaret 1806 efter Nederlaget ved
Auerstädt med en Del af den slagne preussiske Hær søgte Tilflugt
i Lybek, blev den danske Nevtralitet krænket af de forfølgende
Franskmænd. R. blev da sendt som Parlamentær til disses Fører,
Joachim Murat, for at klage over dette Overgreb, og han skilte
sig med megen Takt fra sit vanskelige Hverv. I 1807 overtog
R. Posten som Stabschef hos Frederik af Hessen, da denne i
Kronprinsens Fraværelse overtog Kommandoen over Hæren i Holsten.
Aaret efter blev han Major og Overadjudant i den nyoprettede
Generalstab, sad i flere Aar i Defensionskommissionen, blev 1812
Oberstlieutenant og Generaladjudant-Lieutenant og fulgte 1814 med
Kongen, da denne overtog Kommandoen over den aktive Hær paa
Fyn. R. hørte i udpræget Grad til de forhadte «røde Fjer»; hans
Tilbøjelighed til Spil og galante Æventyr var almindelig bekjendt,
og Folkevittigheden havde altid travlt med ham. «Rømelings
Batterier» kaldtes de Snebunker, der i den strænge Vinter 1813--14
kjørtes sammen paa Kjøbenhavns Torve. Dette skadede dog ikke
hans Avancement. Han blev Oberst 1816, fik Kammerherrenøglen
det følgende Aar, blev Kommandør af Danebrog 1828 og 1838
Generalmajor à la suite. Han døde ugift 25. April 1840.

Tychsen, Fortifikations-Etaterne og Ingenieurkorpset 1684-1893. 
Medd. fra Krigsark. II. IV. VIII.                                                            

<i>A. Tuxen.</i>

</chapter><chapter name="Rømeling, Patroclus, 1663-1736, Officer">

<b>Rømeling, Patroclus,</b> 1663-1736, Officer, var født i Groningen 
i Nederlandene og Søn af Dr. Conrad R. og Svanna Elisabeth 
Ruse, en Søster til den bekjendte Henrik R. (ovfr. S. 464).
Han kom 1682 i dansk Tjeneste som Fændrik ved Dronningens
Livregiment, blev 1683 Sekondlieutenant og 1686 Premierlieutenant ved
samme Regiment og gik 1693 som Kapitajnlieutenant og karakt. Kapitajn 
over til Prins Christians (senere Prins Carls) Regiment, ved
hvilket han 1695 blev virkelig Kapitajn, laa i 1700 og 1701 i Sachsen
ved de Tropper, der gik i kejserlig Tjeneste, overførtes dog her fra
med sit Kompagni til det danske Hjælpekorps, der gik til Nederlandene, 
ved hvilket Korps han 1703 var Brigademajor, indtil han s. A.
blev Sekondoberstlieutenant ved 2. Bataillon af Regimentet Prins 
Georg sammesteds. 1704 deltog han med Korpset i Felttoget ved
Rhinen og Donau og herunder i det blodige Slag ved Høchstedt 13.
Avg.; kort efter blev han Premieroberstlieutenant. Under Felttoget
i Flandern 1705 var R. saa uheldig ved Fæstningen Diests Overgivelse 
i Okt. med sin Bataillon at falde i fransk Krigsfangenskab,
hvorfra de dog bleve udløste i Jan. det følgende Aar. Under
Felttoget 1706 forblev han i Garnison i Gelderland og senere ved Haas,
og efter det lidet mærkelige Felttog 1707 forlagdes R.s Bataillon i
Kvarter i Hulst (vest for Antwerpen); 1708 deltog Bataillonen i
Prins Fugens Belejring og Indtagelse af Lilles Kastel og tilhørte
den paafølgende Vinter Lilles Garnison. 1709, hvilket Aar R. fik
Obersts Karakter, deltog han i Slaget ved Malplaquet. Efter at R.
1710 var ble ven Chef for 2. Bataillon af Regimentet Prins Carl,
deltog han i den da i Gang værende besværlige Belejring af Aire
sur la Lys, der erobredes i Nov. Under Felttogene 1711 og 1712
ses ikke hans Bataillon at have deltaget i større Foretagender, og
i Begyndelsen af 1713 kaldtes den tillige med den øvrige af
England underholdte Styrke af det danske Hjælpekorps tilbage.
Regimentet Prins Carl stationeredes foreløbig i det af Danmark besatte
Hertugdømme Bremen. I 1715 deltog R. i Stralsunds Belejring,
og efter at denne Fæstning Juleaften s. A. havde kapituleret,
dannede Regimentet Prins Carl en Del af dens danske Besætning.

R. var imidlertid 1711 bleven forfremmet til Brigadér til Fods
og udnævntes 1717 til Generalmajor og Chef for det norske
gevorbne Infanteriregiment. Under Felttoget i Norge i Høsten 1718
kommanderede R. under Generallieutenant, Grev Sponnecks
Overkommando de til Forsvaret af Enningedalens og Tistedalens
Postering disponerede Tropper, og da disse Egne i Følge Grev
Sponnecks Ordre vare rømmede og samtlige dansk-norske Tropper i
Smaalenene - Frederiksstens Besætning undtagen -- trukne bag
Glommen, erholdt R. Ordre til at overtage Forsvaret af
Glommenovergangene fra Grønsund og nord over til Øjeren og ved
Strejfpartier at virke mod Svenskernes Forbindelser. Det kom dog
ikke her under det ved Kong Carls Død brat afbrudte Felttog til
noget Sammenstød. Sommeren 1719 deltog R. i den i Kong
Frederiks og Kronprinsens Overvær foretagne Indmarche i Baahus
Len. 1720 erholdt han sammen med Generalmajorerne Kruse,
Hartvig Huitfeldt og Oetken Inspektionen over den norske Militæretat, 
1721 blev han Ridder af Danebrog, 1731 Generallieutenant,
og 1732 blev ham overdraget Overkommandoen over den norske 
Armé og Overinspektionen over Fæstningerne i Norge. Han døde
i Christiania 31. Okt. 1736. -- R. var gift med Anne Margrethe
f. Vogt (f. 1678, d. i Christiania 1748).

Personalhist. Tidsskr. 3. R. I, 234.

<i>C. O. Munthe.</i>

</chapter><chapter name="Rømeling, Rudolf Woldemar, 1704-76, Officer">

<b>Rømeling, Rudolf Woldemar,</b> 1704-76, Officer, var Søn 
af foran nævnte Generallieutenant Patroclus R. og født i Holsten.
Han blev Sekondlieutenant ved Faderens gevorbne Regiment 1723,
i 1726 tillige Konduktør ved Ingeniøretaten, 1728 Premierlieutenant
i Regimentet, 1733 karakt. Kapitajn, 1734 virkelig Kapitajn og
Kompagnichef, 1746 karakt. Major, 1753 fik han Rang med Majorer
af Garderne med Anciennitet fra 1746 og blev samtidig Ingeniørmajor, 
1756 fik han Obersts Karakter med Anciennitet fra 1750, og
1761 blev han Chef for 2. smaalenske nationale Infanteriregiment,
som han 1765 byttede med 1. smaalenske Regiment. Imidlertid
var han 1762 bleven udnævnt til Generalmajor, blev 1773
Generallieutenant og 1774 hvid Ridder. S. A. blev han med Bibehold 
af Regimentskommandoen Kommandant i Frederiksstad. Han døde
4. Maj 1776. -- R. kjøbte 1749 Gaarden Fuglevig paa Kragerøen
ved Frederiksstad og ejede derhos en mindre Gaard i Frederiksstad 
By. -- Gift 1. (o. 1736) med Anne Cathrine f. Olsen og 2.
(1757) med Ulrikke Eleonora f. Ulrichsdal (f. 1736 d. 1775),
Datter af General Vilhelm U.

<i>C. O. Munthe.</i>

</chapter><chapter name="Rømer, Carl Ludvig Vilhelm, 1768-1857, Officer">

<b>Rømer, Carl Ludvig Vilhelm,</b> 1768-1857, Officer,  er født 
i Bjært Sogn i Haderslev Amt 20. April 1768 og var en Søn af
Kapitajn Hans Vilhelm R. Han blev Landkadet 1783 og blev
staaende i Korpset til 1794, da han blev Premierlieutenant i danske
Livregiment, hvor han 1802 blev Kapitajn. Aaret efter blev han
Adjudant hos Kronprinsen, der anvendte ham som Medhjælper paa
sit Kommandokontor; fra nu af og til 1848 var R. knyttet til den
danske Hærs Administration og blev meget benyttet saa vel af
Frederik VI som af Christian VIII. I 1805 var han i Kronprinsens 
Stab i Holsten og i 1809 i Prins Christian Frederiks Stab paa
Sjælland. Aaret forud var han bleven Major og Overadjudant i
den nyoprettede Generalstab, hvor han 1812 steg til Oberstlieutenant 
og Generaladjudant-Lieutenant. I 1814 var R. i Kongens Stab,
da Hæren under hans Overkommando samledes paa Fyn, og strax
efter Fredslutningen afgik han som Kurér til Norge for at bringe
Prins Christian Frederik Meddelelse om Kieler-Traktatens 
Bestemmelser og overrække ham Kongens aabne Brev af 18. Jan. Det
lykkedes R. at komme de svenske Kurerer i Forkjøbet, saa at han
blev den første officielle Budbringer om Freden, der kom til Norge.
Hans Sendelse blev i øvrigt resultatløs, da Prinsen som bekjendt
ikke fulgte Kongens Ordrer.

R., der 1815 var bleven Kammerherre, afgik Aaret efter som
Oberst fra Generalstaben og blev Inspektør for Infanteriet og de
lette Tropper, hvilken Stilling han beholdt til 1842. Samtidig
forrettede han Tjeneste i General-Kommissariatskollegiet, hvor han 1824 
blev surnumerær og efterhaanden steg til 3. og 2. Militærdeputeret.
Hans Virksomhed kom ikke til at mangle Paaskjønnelse: 1826 fik
han Kommandørkorset, 12 Aar senere Storkorset, 1834 var han
bleven Generalmajor, og 1842 blev han Generallieutenant og 1.
Militærdeputeret, umiddelbart efter at Christian VIII i det væsentlige 
havde godkjendt den Plan til Hærens Reorganisation, hvorpaa
R. tillige med en Del af Hærens mest ansete Officerer siden 1840
havde arbejdet.

De nye Tider, der indvarsledes i Martsdagene 1848, krævede
nye Mænd, og den 80aarige General maatte forlade den fremskudte
Post, han saa længe havde beklædt; men han tabte ikke Interessen 
for den Stand, han havde tilhørt i 2 Menneskealdre. Endnu
i 1853 udarbejdede han en Plan «angaaende den danske Helstats
Landforsvarsvæsen, grundlagt paa et dygtigt Befæstningsvæsen og
paa en dygtig, til Krigen uddannet staaende Hær», som han lod
trykke og tilstille Rigsdagen. Djærvt og varmt taler han her
Forsvarets Sag, kæmper for Bevarelsen og Udviklingen af Kjøbenhavns 
Fæstningsværker, ivrer mod Opgivelsen af Hertugdømmernes frontale 
Forsvar, anbefaler en permanent Befæstning af Danevirkestillingen 
og paaviser Faren ved at gaa over fra en virkelig Hær
til en «Almenbevæbning». I varme Ord priser han Krigsminister
Hansens Virksomhed, medens han med Bitterhed omtaler
Tscherning, for hvis Fortjenester han ganske mangler Blik.

R. døde i Kjøbenhavn 9. Okt. 1857, næsten 90 Aar gammel,
men endnu aandsfrisk og besjælet af «Interesse for sit Fag og alle
Landets Anliggender i Almindelighed». Selv den national-liberale
Presse udtalte, at han var «vel fortjent af Fædrelandet». -- R.
ægtede 22. Okt. 1798 Megtele Dorothea Holten (f. 15. Okt. 1778
d. 25. April 1852), Datter af Oberst Christian Ludvig H. og
Frederikke Sophie f. de Klauman.

Erslew, Forf. Lex.
Medd. fra Krigsark. II. V. VIII.

<i>A.  Tuxen.</i>
</chapter>
<chapter name="Rømer, Hans, 1770-1836, Forstmand">

<b>Rømer, Hans, 1770-1836, Forstmand,</b> blev født 22. Okt. 1770
paa Rømergaard i det bornholmske Sogn Rutsker; Faderen, Anders
Christensen R., var Kapitajn, Moderens Navn var Karen Kirstine
f. Koefoed. H. R. traadte ind i det sjællandske Jægerkorps, som
havde Garnison i Helsingør, og ved hvilket der blev undervist i
Skovbrug-, han blev Fændrik å la suite 1792, virkelig Fændrik 1794,
Sekondlieutenant 1798, men afskedigedes 1800, da han fik Ansættelse 
som Holzførster paa Bornholm. Her vedblev han at virke i
samme Stilling til sin Død, 22. Avg. 1836, med Bolig i Skovridergaarden 
Rømersdal, som han byggede. 8. Juli 1804 ægtede han
Christine Marie Kofoed (f. 27. Juni 1779), Datter af Claus K. til
Maglegaard i Øster Marie Sogn; hun døde først 7. Dec. 1867, over
88 Aar gammel. R. har megen Fortjeneste af Skovbruget paa
Bornholm-, han grundlagde den store Almindingsskov, indhegnede
den, byggede Veje, saaede og plantede utrættelig. Efter i 1816
paa ny at være afskediget, som Kapitajn, blev han 1829 udnævnt
til Justitsraad, og 1893 rejste Befolkningen ham et smukt
Mindesmærke i Skovens ældste Planteskole.

Bidstrup, Stamtavle ov. Fam. Koefoed (1886).

<i>A. Oppermann.</i>

</chapter><chapter name="Rømer, Inger Ottesdatter, --1555,">

Rømer, Inger Ottesdatter, --1555, var Datter af Hr. Otte
Madsen til Østeraat ved Throndhjemsfjorden (hvis Slægt senere er
bleven kaldt «de yngre Rømere»), en i det 15. Aarhundredes 2.
Halvdel ret fremtrædende norsk Rigsraad, og Fru Ingeborg Lydersdatter 
«Struds». Hun blev rimeligvis henimod Aarhundredets Slutning 
gift med Hr. Niels Henriksen (hvis Æt siden efter Vaabenet
er bleven kaldt Gyldenløve), hvem hun bragte Østeraat. Hendes
Mand, der i sin Tid skal have haft svenske Sympathier, blev
alligevel, som det maa antages i Anledning af et Gesandtskab til
Nederlandene 1515, hvori han fulgte Ærkebiskop Erik Valkendorf for 
at hente Dronning Elisabeth, udnævnt til Norges Riges Hofmester,
der dog kun blev en aldeles betydningsløs Titel. Man hører ikke
noget videre til Fru I. i hendes Mands Levetid, men efter dennes
Død 1523 træder hun derimod mere frem, i Regelen ved Siden af
sine Svigersønner. Hun havde i sit Ægteskab kun Døtre, men af
saadanne hele 5, der samtlige (den ældste endog 2 Gange) bleve
gifte med danske Adelsmænd. Det første af disse Ægteskaber var
Datteren Margrethes, der efter at have været Hofjomfru hos
Dronning Elisabeth 1523 ægtede Hr. Vincents Lunge (X, 477), som fra
nu af i en Tid ved Siden af Ærkebiskop Olaf var Norges 
mægtigste Mand. Fru I. var en myndig Kvinde med stærkt fremtrædende 
Begjærlighed efter Gods og Rigdom. Vincents Lunge udvirkede 
strax hos Kongen, at hun beholdt de fleste af de
Forleninger, hendes Mand havde haft (Fosen, Edøen, Romsdal og
Søndmøre); kun Vardøhus maatte hun afgive, men vel at mærke
til en ny Svigersøn, Erik Ugerup, der ægtede hendes Datter Anne,
men siden til Hr. Vincents selv, i det Erik tog Bolig ved
Tønsberg. Derhos havde hun som Pantelen Størdalen. Hun forstod
nu ogsaa at sætte sig i Besiddelse af den berømte Gaard Giske
med tilhørende uhyre Strøgods, uagtet hun aldeles intet lovligt
Krav havde paa disse Ejendomme, der havde tilhørt den i Sverige 
1520 faldne Carl Knudsen og rettelig tilkom dennes kvindelige 
Arvinger. Ligeledes søgte hun at tilvende sig de betydelige
Ejendomme, som 1527 bleve ledige efter Fru Inger Erlandsdatter
af Losne-Ætten, uagtet de rettelig tilkom en Gren af de danske
Rosenkrantzer. Under den tiltagende Opløsning af de kirkelige
Forhold i Norge forstod hun ogsaa som «Forstanderinde» at komme
i Besiddelse af det ret rige Nonnekloster Rejns Gods.

Hun inddroges for øvrigt i mange af sin Tids politiske
Forviklinger. I 1526 antog hun sig en svensk Rømningsmand, Peder
Kansler (P. «Sunnanväder»), Decanus i Vesteraas Kapitel, der var
flygtet for Gustav Vasa og reklameret af ham, i det hun lod ham
skjule paa Fosen, hvorfra Ærkebispens Folk med Magt maatte
bortføre ham. Værre var det, at hun 1528 antog sig den falske 
Nils Sture («Daljunkeren»), hvem hun endog lod forlove med
sin Datter Elline trods dennes egen Modstræben; herom henvises
til Vincents Lunges Biografi, hvoraf vil ses, hvor skæbnesvanger
for denne den Beskyttelse blev, som ogsaa han ydede Bedrageren.
Da der i 1529 udbrød formelig Fejde mellem Vincents og Ærkebispen, 
der gjorde sig til Herre i hele det nordenfjældske, gik det
ogsaa ud over Fru I., hvis Gaarde og Len bleve beslaglagte,
medens hun selv maatte ty til Vincents paa Lungegaarden ved
Bergen. Denne Fejde blev omsider bragt til Ende 1530 ved Hr.
Niels Lykke, som 1528 havde ægtet Jomfru Elline, «Daljunkerens»
fordums forlovede, og selv ønskede at erholde sin Svigermoders
Len. Men allerede 1531 udbrøde nye Uroligheder, i det Ærkebispen,,
da Christian II, med hvem han længe havde staaet i hemmelige
Underhandlinger, kom tilbage til Norge, strax gik over til denne
og atter fordrev Fru I. til Bergen. Efter Christians Tilfangetagelse
og Ærkebispens Ydmygelse 1532 maatte den sidste forpligte sig til 
at betale hende og Hr. Vincents 3000 Voger Fisk og 1500 Mark
dansk. Ved samme Tid døde Fru Elline, Niels Lykkes, og dette
gav Anledning til en for Fru I. smertelig Begivenhed, i det Niels
Lykke nu vilde ægte en af hendes 2 endnu ugifte Døtre, Lucie,
hvilket stred mod Kirkeretten; herom henvises til X, 519 ff. Endnu
en Gang kom Ærkebiskoppens Optræden efter Vincents Lunges
Drab til at fordrive Fru I. fra Østeraat, der ved Ærkebispens Flugt
1537 hjemsøgtes af hans Folk.

Efter denne Tid hører man mindre til Fru I. Nogle af hendes
Døtre indgik imidlertid nye Forbindelser, Lucie med Jens Thillufsen
Bielke (II, 336), Ingeborg med Peder Hansen Litle (X, 343) og
Margrethe, Vincents' Enke, med Jens Splid. Selv levede hun endnu
en Aarrække, som det synes fremdeles ivrig optagen med sine
Formuesanliggender. Men Giske havde hun allerede maattet opgive 
1533, og nu tvang Hr. Truid Ulfstand, hvis Hustru her var
rette Arving, hende til ogsaa at give Slip paa andre Ejendomme,
som hun havde tilegnet sig. Forsøget med Losne-Ættens Gods
havde ogsaa maattet opgives, et nyt Forsøg paa en tvivlsom
Erhvervelse mislykkedes, men Rejns Kloster og Romsdalen beholdt
hun en Tid lang. I 1555 skulde hun med sin Datter Lucie, til
hvem hun havde opgivet Østeraat, gjøre en Rejse til Bergen i
Forretningsanliggender, men undervejs forliste hun og druknede paa
Søvdefjorden i Søndmøre. Hun blev begravet i Ørlandets Kirke,
hvor en af hendes Datters Sønnesøn, Kansler Jens Bielke, forfattet,
rnen nu forsvunden Indskrift under et Skilderi, der forestillede
hendes sidste Time, længe mindede om hendes Skæbne. I Historien, 
for ikke at tale om Digtningen, er Fru I.s historiske
Betydning bleven overdreven, men hun vil altid have Interesse som en
ret typisk Repræsentant for den paa hendes Tid uddøende gamle
norske Adel.

(Norsk) Hist. Tidsskr. III.

<i>L. Daae.</i>

</chapter><chapter name="Rømer, Ludvig Ferdinand, 1714-76, Sukkerraffinadør">

<b>Rømer, Ludvig Ferdinand,</b> 1714-76, Sukkerraffinadør, fødtes
9. Jan. 1714 i Elsfleth ved Weseren. Han blev af det danske
vestindisk-guineiske Kompagni 1739 sendt til Christiansborg paa
Guineakysten som extraordinær Assistent eller, som det kaldtes, «Reserve
ved Pennen». Efter at være avanceret til Overassistent rejste han
1744 hjem, forliste ved Norge, blev forladt paa Vraget og slap
med Møje derfra med Livet, medens hans hjembragte Gods for
største Delen gik tabt. Hans Korrespondance med Kompagniets 
Direktion er affattet paa et let og flydende Dansk, der ikke tyder
paa, at han, skjønt født i Oldenborg, har faaet nogen tysk
Opdragelse, og den vidner om, at det ikke var med urette, at
Direktionen ansaa ham for en habil og foretagsom Forretningsmand.
1746 forfremmedes han til Kompagniets Kjøbmand paa Christiansborg 
og afgik atter til Guinea. 3 Aar efter blev R. udset til
Gouvernør, men rejste hjem for sit Helbreds Skyld, og denne
Gang ikke med tomme Hænder. Nogle Aar efter anlagde han et
anseligt Sukkerraffinaderi i Kjøbenhavn (Nyhavn), hvortil han 1754
fik kongl. Privilegium. Sit Navn har han gjort bekjendt for
Efterverdenen ved sine Efterretninger om Kysten Guinea (1756 og 1760;
for en Del oversatte paa Tysk 1769), der ere fortalte med meget Liv
og støttede paa Selvsyn og Arkivstudier. Han ægtede 2. Jan. 1751
Anna Cathrine Wedderkamp (d. 1770), med hvem han havde 14
Børn, hvoraf kun 5 overlevede ham. Selv døde han i Kjøbenhavn
af Tæring 17. April 1776.

Nyerup, Lit. Lex.
Adresse-Cont. Efterr. 1776, Nr. 67.

<i>G. L. Grove.</i>

</chapter><chapter name="Rømer, Ole Christensen, 1644-1710, Astronom">

<b>Rømer, Ole Christensen,</b> 1644-1710, Astronom, fødtes 25. 
Sept. 1644 i Aarhus, hvor hans Fader, Christen Olesen R., var en
ret velhavende Kjøbmand. Hans Moder hed Anne Marie Storm.
Faderen ejede en lille mathematisk Bogsamling samt nogle navtiske
Instrumenter, der indgøde R. Interesse for Mathematik og Maalekunst. 
Efter at have gjennemgaaet den lærde Skole i sin Fødeby
kom R., 18 Aar gammel, til Kjøbenhavn og blev i April 1662
indskreven ved Universitetet. Han kom i Huset hos Rasmus
Bartholin og var nu i 9 Aar dennes Amanuensis eller, som Bartholin
selv kalder ham, «min Domesticus». I de 4 sidste af disse Aar
deltog han med sin Lærer i Forberedelsen til en fuldstændig
Udgave af Tyge Brahes Observationer, hvortil Frederik III havde
bevilget betydelige Midler (s. I, 563). I 1671 kom Abbe Jean
Picard til Danmark for paa Pariser-Akademiets Vegne at foretage
en Nybestemmelse af Uranieborgs geografiske Beliggenhed.
Christian V overdrog Bartholin at gaa ham til Haande, og derved 
kom ogsaa R. i Forbindelse med ham. Da Picard blev syg, blev det
R., der kom til at udføre de fleste af Iagttagelserne paa Hven.
I Vinteren 1671-72 bearbejdedes Iagttagelserne i Kjøbenhavn, og
her fik Picard tillige Lejlighed til at gjøre sig bekjendt med det
Materiale, Bartholin og R. havde samlet til den paatænkte Udgave
af Tyge Brahes Observationer. Da dette Arbejde var gaaet i Staa 
efter Frederik III's Død (1670), ansøgte Picard om Tilladelse til at
tage saa vel Afskriften som Originalerne med sig til Frankrig for
der at faa dem trykt. Tilladelsen blev given, mod at de skulde
sendes tilbage, naar Værket var trykt. Picard fik ogsaa R., hvem
han havde lært at sætte Pris paa, til at følge med til Paris,
hvortil de begge ankom i Sommeren 1672. Paa Picards Anbefaling
blev R. optagen som Medlem af det 1666 stiftede Videnskabernes
Akademi, og Ludvig XIV tilstod ham et aarligt Honorar og
ansatte ham som Medhjælper ved det store, 1667 oprettede
Pariser-Observatorium med fri Bolig paa dette; Observatoriets Direktør var
den bekjendte G. D. Cassini. I Paris skulde R. nu sørge for
Trykningen af Tyge Brahes Observationer. En pragtfuld Udgave
af dem blev ogsaa paabegyndt. Men den netop 1672 begyndte
Krig med Holland slugte Statens Pengemidler, og efter Colberts
Død 1683 blev hele Planen Opgiven, og Originalerne kom senere
tilbage til Danmark.

Paa Observatoriet deltog R. i Picards Marsiagttagelser og i
hans Arbejder for den franske Gradmaaling. Men han benyttede
ogsaa Lejligheden til andre Iagttagelser, særlig ogsaa af
Jupitermaanernes Formørkelser. Allerede under sit før omtalte 
Ophold paa Hven havde han iagttaget en Formørkelse af den første
Jupitermaane, og fortsatte Iagttagelser viste nu, at disse Formørkelser
indtraf med ulige lange Mellemrum, eftersom Jorden fjærnede sig
fra eller nærmede sig Jupiter. R. saa, at dette kunde forklares
ved at antage, at Lyset brugte en vis Tid om at naa fra Jupiter
til os, og i Akademiets Møde 22. Nov. 1675 kundgjorde han denne
sin vigtige Opdagelse af Lysets Hastighed. Hermed blev R.
navnkundig og Gjenstand for Udmærkelser. Christian V udnævnte ham
1676 til Professor designatus mathematum superiorum, dog uden Løn.
Ludvig XIV gjorde ham til Lærer for Dauphin. I Dec. 1676
forelagde R. Akademiet en af ham konstrueret Maskine til at fremstille 
Jupitermaanernes Kredsløb om Jupiter, et saakaldt Jovilabium.
Senere konstruerede han andre lignende Maskiner, og han havde
allerede i 1675 i Akademiet forelæst en Afhandling om Hjultænders 
hensigtsmæssigste Form. I det hele taget besad han stor
Indsigt i Mekanikken, og han deltog med Picard i Anlægget af de
berømte Vandspring i Versailles og i Marly. Af Akademiet blev han
1679 sendt til London for at undersøge Sekundpendulets Længde
der, og her gjorde han Bekjendtskab med Newton, Halley og andre
Celebriteter. Ogsaa til Opfindelse af nye astronomiske Instrumenter 
anvendte han sin Snille; han konstruerede f. Ex. Traadmikrometeret. 
Men det var dog først efter hans Hjemkomst til Danmark, at
han ydede det mest epokegjørende i denne Retning.

Om det var en direkte Kaldelse, der bevægede ham til at
komme hjem, vides ikke med Sikkerhed. Strax efter Hjemkomsten
ægtede han 1681 sin fordums Lærers eneste Datter, Anne Marie
Bartholin, og overtog efter Villum Lange det Professorat, til hvilket
han, som før nævnt, allerede tidligere var bleven designeret.
Hermed var ogsaa Udøvelsen af den praktiske Astronomi forbunden,
en Virksomhed, der laa mere for ham end den som Lærer.
Observatoriet paa Rundetaarn fandt han imidlertid i en saadan
Tilstand, at han foreløbig ikke kunde udrette noget. Først efter at
have faaet det omformet og forsynet med en Del Instrumenter af
egen Konstruktion kunde han 1690 begynde at anstille Observationer 
der. Han indsaa dog allerede den Gang, at Taarnet paa
Grund af de Rystelser, det var underkastet, ikke afgav noget godt
Grundlag for Instrumenter, der, som hans, fordrede meget støt
Opstilling. Da han desuden fandt det ret ubekvemt at observere paa
Taarnet, indrettede han sig 1689 eller 1690 i sit Hus i Store
Kannikestræde et Observatorium domesticum. 1704 opførte han sig ved
Bartholinernes Landsted Pilenborg i Vridløsemagle, omtrent
midtvejs mellem Kjøbenhavn og Roskilde, et Observatorium ret efter
sit eget Hoved, i det han foretrak rolig og fri Beliggenhed for
Pragtbygninger som Rundetaarn og Pariser-Observatoriet. Dette
Observatorium Tusculanum var en Brædebygning, opført paa en
Høj med fri Udsigt. Her trak han sig tilbage, naar hans
Forretninger i Byen tillode ham det, og anstillede sammen med 
sine Medhjælpere sine fineste Observationer.

R. fik imidlertid lige saa lidt her hjemme som i Frankrig Lov
til udelukkende at hellige sig Astronomien. Endnu mere, end
Ludvig XIV havde gjort, lagde Christian V og Frederik IV Beslag
paa hans store praktiske Dygtighed. Strax efter Hjemkomsten
modtog «vores Mathematicus Ole R.» i April 1681 et kongl. Reskript
om at indtræde i Brolægnings- og Vandkommissionen i Kjøbenhavn, 
og s. A. paalagdes det ham sammen med Professor Jørgen
Dinesen Oxendorph at forestaa Indførelsen af en ny Matrikkel for
Landet, et Arbejde, hvis Resultat først i 1687 kunde forelægges
Kongen; denne Matrikkel blev først 1844 afløst af en ny.

1687-88 foretog R. en Udenlandsrejse for at sætte sig ind i
adskillige det offentlige vedrørende Forhold og fik efter sin 
Hjemkomst Sæde i Kancelliet med Titel af virkelig Kancelliraad. Som
teknisk Konsulent, som Medlem af en hel Del Kommissioner og i
sine sidste Aar som Politimester havde han meget væsentlig Andel
i de Forbedringer, der indførtes i Kjøbenhavn: Staden fik en
forholdsvis god Vandforsyning, regelmæssig Natbelysning ved
Tranlygter, et fast organiseret Vægterkorps, et ordnet Brandvæsen; øde
Strækninger bleve bebyggede, Bygningsforholdene regulerede, Vejene
omkring Byen forbedrede m. m.

R. havde allerede 1677 i Pariser-Akademiet forelagt en Afhandling 
«De statera Danica». Hans omtalte Sysselsættelse med Matrikkelvæsenet 
førte ham ind paa en Ordning af det forvirrede Maal- 
og Vægtsystem her i Landet, hvorefter den rhinlandske Alen skulde
danne Grundlaget for et nyt System; en Pot f. Ex. skulde være
1/32 Kubikfod, et Pund 1/62 Kubikfod fersk Vand osv.
Forordningen af 1. Maj 1683 bestemte, at det af R. foreslaaede System
skulde antages, og der oprettedes et «Probekontor», hvor R.
skulde «probere og vidimere» al Vægt og Maal, førend de stempledes 
og brændtes af de dertil deputerede. I Begyndelsen toges det
ikke saa strængt med Indførelsen af det nye System. Men 15. Juli
1690 fik R. mere Eneraadighed, i det han udnævntes til Inspektør
over det nye Maal og Vægt i Danmark og Norge, og ved Forordningen 
af 10. Jan. 1698 forbødes paa det strængeste al ældre
Maal og Vægt. R.s System bruges paa en liden Modifikation nær
endnu (1900). R. lod ogsaa Landevejene opmaale og forsyne med
Milepæle. 1693 indgav han et Forslag til Forbedring af
Møntvæsenet.

Universitetet nød meget godt af hans Evner. Af Studenterne
synes han at have været noget skyet, fordi han ansaas for stræng
og hidsig. Dog tog han sig næsten faderlig af saadanne, der viste
Lyst og Evne til at deltage i praktisk astronomisk Gjerning, og
optog dem til Dels i sit Hus som Medhjælpere. Blandt hans Disciple
kunne saaledes nævnes Laurids Thomesen Schive, Jørgen Rasch
og Peter Horrebow, der alle tre efter hverandre bleve hans
Efterfølgere. Som Medlem af Konsistorium, som Rektor 1693-94 og
1699-1700 og som Medlem af Skov- og Godsdeputationen indtil
faa Maaneder før sin Død indlagde han sig store Fortjenester af
Universitetets Forvaltning og Administration. Han sørgede for, at
forsømte Jorder og mishandlede Skove bleve plejede, og fik Professorernes 
Indtægter regulerede. Regensen, der var i Forfald, bragte 
han paa Fode. 1705 frabad han sig Æren af Rektoratet, 1708
opgav han Forvaltningen af de Legater, hvis Efor han var.

Indførelsen af den nye Stil her i Landet skyldes væsentlig R.
Da han i Begyndelsen af 1695 overrakte Kongen Aarets Almanak,
anbefalede han Indførelsen af den gregorianske Kalender, der
allerede for over 100 Aar siden var bleven antagen af de katholske
Lande. Det var R.s Mening, at man resolut skulde indføre den,
saa kom ogsaa nok andre Lande med. Men fra anden Side ønskedes 
Skridtet ikke foretaget uden sammen med Sverige og den
lutherske Del af Tyskland. Derved trak Sagen i Langdrag, saa at
den nye Stil først i 1700 blev indført her og i Tyskland. Da man
imidlertid trods R.s Modforestillinger, især i Tyskland, ønskede at
rette Paasken efter den astronomisk beregnede Foraarsfuldmaane
og ikke efter de gregorianske Maanetabeller, var det Meningen,
at den lutherske Paaske skulde bestemmes af et Kollegium af 3
Astronomer, af hvilke R., som det ses af en Depeche fra den
danske Gesandt ved Rigsdagen i Regensburg, skulde være den
ene. Det blev dog ikke til noget med dette Kollegium. Hele
denne Sag gav Anledning til en interessant Brevvexling mellem R.
og Leibnitz, af hvilken 17 Breve opbevares paa det kongl. Bibliothek. 
Leibnitz, hvis Agtelse for R. som Astronom gjennem disse
Breve steg til Beundring, sendte ham 1702 Udnævnelse til Medlem
af det i 1700 oprettede Berliner-Akademi.

Navigationsvæsenet omfattede R. med stor Interesse. Han
deltog i Forhandlingerne om Oprettelsen af en Navigationsskole i
Kjøbenhavn, ved hvilken hans Discipel (senere Admiral) Judichær
blev ansat, ligesom hans førnævnte Discipel Jørgen Rasch blev
ansat ved en lignende i Stege oprettet Anstalt. Han fik indført
en Examen for Kompasmagere, ved hvilken han selv 1688 blev
Examinator. 1692 blev han Medlem af Havnedirektionen og holdt
saa strængt over de givne Bestemmelser, at Kommandanten i
Kjøbenhavn gjorde Indsigelse derimod.

1693 blev R. virkelig Justitsraad, og 1694 fik han Ordre til at
indtræde i Højesteret. Han blev derhos ofte tilkaldt som Medlem
af forskjellige Retskommissioner. Han tog Del i Forhandlingerne,
der ledede til Forordningen af 22. Okt. 1701, ved hvilken
Politiforvaltningen ordnedes, og efter Politichef Claus Rasch's Død 
blev R. 24. Jan. 1705 Politimester og 1. Borgmester for Kjøbenhavn,
uden dog at opgive sin Stilling ved Universitetet. Ogsaa som
Politimester udviste han den ham egne praktiske Dygtighed, 
forbunden med en Fasthed i at hævde sine Meninger, der kunde
gjøre Samarbejde med ham noget vanskeligt. 1706 fik han
Etatsraadstitelen. Han udførte sin Dont til det sidste, skjønt han i
sine senere Aar led af Stensmerter, for hvilke han 19. Sept. 1710
bukkede under efter i sit Testamente at have skjænket Universitetet 
sine Bøger og Optegnelser. Hans Død vakte stor og almindelig 
Sorg, og hans Begravelse foregik med usædvanlige Æresbevisninger.

R. var 2 Gange gift, 1., som nævnt, med Anne Marie Bartholin, 
hvem han mistede 1694 efter et barnløst Ægteskab. 1699
ægtede han den kun 19aarige Else Magdalene Bartholin, Datter af
hans første Svigerfaders Brodersøn Caspar B. (I, 557). Heller ikke
med hende fik han Børn. Hun giftede sig efter hans Død med
Professor Thomas Bartholin (I, 575) og skjænkede ved sin Død
1763 en Kapital til det astronomiske Studiums Fremme under Navn
af det Rømer-Bartholinske Legat, hvis Renter Universitetet endnu
uddeler. Et Portræt af R. findes paa Kjøbenhavns Raadhus, et 
andet paa Observatoriet. En af hans Planetmaskiner findes paa
Rosenborg.

R. har gjennem sine omfattende Kundskaber og sin praktiske
Dygtighed gjort sig højt fortjent af Staden Kjøbenhavn og hele
Landet. At han ogsaa nyder Verdensry som en af de betydeligste
Astronomer, skyldes ikke blot hans Opdagelse af Lysets Hastighed,
der alene vilde have været tilstrækkelig til at give sin Mand Navn.
«Det er betegnende», siger Grant i sin «History of physical
astronomy» (Lond. 1852), «at Meridiancirkelen, Altazimuthet og
Passageinstrumentet, der alle opfandtes af R., danne Hovedinstrumenterne
i det nylig i Pulkova oprettede storartede Centralobservatorium for
Rusland.» Det første af disse Instrumenter opstillede R. i det før
nævnte Observatorium Tusculanum under Navn af Rota meridiana.
Det andet opstillede han paa Rundetaarn tillige med en Del andre
Instrumenter af egen Konstruktion, deriblandt et Ækvatorialinstrument, 
der ligner dem, Englænderne nu bruge. Det tredje opstillede 
han i det ligedes før nævnte Observatorium domesticum, hvor
det gik under Navnet Machina domestica. I Observatorium
Tusculanum opstillede han ogsaa et Instrumentum æqvinoctiorum. Dette
Instrument gik i Glemme, indtil Struve og Bessel i det 19.
Aarhundrede atter indførte det i Astronomien under Navnet
Passageinstrument i første Vertikal; Bessel siger i den Anledning: 
«R. ilede ofte og betydelig foran for sine Efterfølgere». R. maa 
overhovedet i denne Henseende stilles ved Siden af Tyge Brahe.
Ligesom denne konstruerede Instrumenter, med hvilke han kunde maale
Stjærnernes Stillinger med langt større Nøjagtighed, end man
tidligere havde kjendt, saaledes opfandt ogsaa R. Instrumenter, der,
afpassede efter hans Tids nyere Oprindelser: Kikkerten og Penduluret, 
kunde give en indtil da ukjendt Nøjagtighed. Men medens
Tyge Brahes Observationer førte til store Opdagelser, gik R. s og
hans Medhjælperes Observationer tabt ved Kjøbenhavns Brand
1728, uden at der var fremkommet nogen Bearbejdelse af dem.
Kun det saakaldte «Triduum» er blevet bevaret. Det indeholder
Observationerne anstillede med Meridiancirkelen i Observatorium
Tusculanum 20.-23. Okt. 1706. R. havde ladet tage flere
Afskrifter af disse, som skulde være et Mønster paa, hvorledes hans
fuldkomneste Instrument, Meridiancirkelen, skulde benyttes, og
denne Omstændighed skyldes det, at de ere blevne bevarede. I
1845 udgav Galle i Berlin en ny Bearbejdelse af dem, og den
Nøjagtighed, de udvise, gjør det dobbelt beklageligt, at R.s øvrige
Observationer ere tabte, i det de ældste Observationsrækker af
lignende Nøjagtighed, man nu har, ellers først ere fra Midten af det
18. Aarhundrede. Ved nævnte Brand gik ogsaa alle R.s Instrumenter, 
der efter hans Død vare blevne samlede paa Rundetaarn,
til Grunde.

Hovedformaalet for R.s Iagttagelser var at finde det endnu
manglende Bevis for Jordens Bevægelse: den aarlige Parallaxe,
d. e. det halve af den største Forskjel i Retning, i hvilken en og 
samme Fixstjærne ses fra 2 diametralt modsatte Steder af Jordbanen. 
Han havde forfattet et lidet Skrift, i hvilket han ud af nogle
af sine Observationer søgte at paavise en saadan Parallaxe for
Stjærnerne Sirius og Vega. Men han offentliggjorde det ikke,
mulig fordi han tvivlede om Resultatets Realitet; selv den største
aarlige Parallaxe er i Virkeligheden, som man nu ved, for lille til
at kunne paa vises gjennem R.s Observationer. Lignende Observationer, 
oprindelig anstillede for at finde den aarlige Parallaxe, førte
hen imod Midten af det 18. Aarhundrede Bradley i Greenwich til
Opdagelse af Aberrationen, der staar i saa intim Forbindelse med
Lysets Hastighed, og af Nutationen, om hvilken R. vides at have
faaet i alt Fald en Anelse. Man maa i det hele taget med Leibnitz 
beklage, at R. ikke offentliggjorde noget. Det laa mulig i, at
hans mange Forretninger ikke levnede ham Tid dertil; Riegels
siger paa sin sædvanlige bitre Maade, at det havde været bedre 
aarlig at opdrage 30 Mathematikere end at dømme i 3000 Sager
om Fejeskarn og Skjældsord. Hvad vi vide om R.s astronomiske
Virksomhed og om hans Instrumenter og Observationer, beror dels
paa Meddelelser i Pariser-Akademiet, dels paa hans Korrespondance,
særlig den før omtalte med Leibnitz, dels paa P. Horrebows
Værker, af hvilke «Basis astronomiæ» udelukkende omhandler R. I
denne Bog, der ogsaa indeholder ypperlige Billeder af R.s
Instrumenter, har Horrebow samlet alt, hvad han vidste om R. som
Astronom, dels efter Hukommelsen, dels efter hvad der forelaa,
deriblandt nogle af R.s Papirer, som han havde faaet reddet ved
Branden 1728.

Der er, væsentlig fra fransk Side, gjort Forsøg paa at berøve
R. noget af den Nimbus, han i Astronomiens Historie staar
omgiven af. Cassini skulde være den egentlige Opdager af Lysets
Hastighed, og sine Instrumenter skulde R. have konstrueret efter,
hvad han havde set og hørt paa Pariser-Observatoriet, særlig af
Picard, til hvem R. lige indtil hans Død 1682 stod i et meget
fortroligt Forhold. At R.s Geni er blevet befrugtet ved hans henved
10aarige Ophold i Frankrig, vil ingen nægte. Men for øvrigt siger
Cassini selv i Akademiets Memoirer, i det han omtaler 
Uregelmæssighederne ved Jupitermaanernes Formørkelser, at R. meget
snildt forklarede dem ved Lysets Hastighed. Picard anerkjendte
selv R.s store Opfindsomhed, og selv betydelige franske Astronomer
som Lalande og Arago indrømme, at R. baade har opfundet og
først brugt Meridianinstrumentet. Delambre, der i sin «Histoire
de l'astronomie moderne» (II, Paris 1821) ellers ikke viser R. fuld
Retfærdighed, siger ved Slutningen af sin Omtale af ham (S. 632 ff.):
«R. s'est immortalisé par sa découverte du mouvement de la
lumière et par sa lunette méridienne».

P. Horrebow, Opera math.-physica III, 1 ff. 
Nord. Univers.-Tidsskr. 1859, III, 10 ff. 
Personalhist. Tidsskr. I, 280 ff. 
O. Nielsen, Kjøbenhavns Hist. og Beskr. VI.                                                                                

<i>C. F. Pechüle.</i>

</chapter><chapter name="Røn, Poul,</b> 1716-89, Præst">

<b>Røn, Poul,</b> 1716-89, Præst, fødtes i Thisted 10. Nov. 1716. 
Faderen, Niels R., var Borger og døde 1722. Amtmand Birckenbusch 
tog sig af ham, men han blev dog først Student 1737, drev
saa filosofiske Studier til 1739, da hans Velgjører døde, og han
maatte skaffe sig Underhold ved Informationer, og tog Attestats
1743. Aaret efter begyndte han at søge Embeder, men da han
endnu 1759 intet havde faaet, gav han sig til at læse Jus. Han
maa vel have været anset som en praktisk Mand, siden Hofagent 
N. Ryberg som Inspektør for den kongl. Handel paa Island
overdrog R. at gjøre en Rejse der op for at undersøge de anlagte
Fabrikker og andre Indretninger og deres Økonomi. Han foretog
Rejsen 1760 og blev siden benyttet -- rimeligvis af Privatfolk -- 
til lignende Undersøgelser paa Falster og i Jylland. Noget Embede
fik han imidlertid ikke før 1766, da han blev Sognepræst til
Frederiksstad i Norge. Da han Aaret efter kom did, laa Byen i Aske,
men han. fik allerede 1768 Skolen og Hospitalet opbygget, medens
Kirken ikke blev færdig før 1779. Her blev han til sin Død, 5.
Sept. 1789. Dagen før sin Død testamenterede han en betydelig
Del af sine Midler til Frederiksstads Hospital og Skolevæsen samt
til et Legat for Enker af den højere Klasse i Staden. Før han
tog til at læse Jus, gjorde han sit Navn bekjendt i Litteraturen ved
sin grundige Biografi af Hans Tausen (1757), en Disputats for Elers'
Kollegium, mod alle gjældende Regler affattet i Modersmaalet, for
at den kunde blive Folkelæsning, hvortil den vist efter Tidens Krav
har været vel skikket. Derhos udgav han en Katekismusforklaring
(1750), der med sin Mangfoldighed af Definitioner tør have været
til Nytte for Skolelærere. Ugift.

N. M. Petersen, Den dsk. Lit. Hist. IV, 68. 70. 
Nicolaysen, Norske Stiftelser III, 1014.                                                                          

<i>D. Thrap.</i>

</chapter><chapter name="Rønnau, Cornelius Thomas, 1752-1828, Præst">

<b>Rønnau, Cornelius Thomas,</i> 1752-1828, Præst,  født i 
Christianssand 16. Sept. 1752 af Forældrene Anders Corneliussen og
Helene Thomasdatter Rønning, deponerede fra sin Fødebys Skole
1772 og fik Attestats 1777, var saa Huslærer 4 Aar i Mandal og
3 Aar i Kjøbenhavn, hvor han dimitterede flere unge Mennesker
til Universitetet. 1784 blev han Skibspræst paa en Kinafarer til
1787, da han med Gjæld og svækket Helbred kom tilbage og fik
det resid. Kapellani i Bejtstaden, hvor han 1794 blev Sognepræst
og 1801 Provst i Vestre Indherred. 1802 forflyttedes han til Opdal,
fungerede 1814-16 som Provst i Dalerne, entledigedes 1822 og
døde i Throndhjem 11. Nov. 1828. Han havde en ejendommelig
Evne til at sætte sig i Respekt og vinde Indflydelse i Menighedenr
og da han gik frem med Klogskab, kunde han faa se stor Raahed
svinde og give Plads for mildere Sæder. Han tog sig meget af
Skolevæsenet og uddannede mange unge Mennesker til Lærere,
søgte derhos at give Ungdommen Smag paa ædlere Fornøjelser,
dannede Sangkor, digtede og komponerede Kantater til kongelige
Fødselsdage osv, Ved Siden af dette var han ogsaa ivrig for 
Menighedens timelige Velvære, oprettede et Bygdemagasin, sendte en
ung Mand, han havde undervist, til Throndhjem i Gartnerlære, for
at han derpaa kunde rejse om i Præstegjældet og undervise
Bønderne i Potetdyrkning. R. var visselig Rationalist, men den
filanthropiske Stræben var den bevægende Magt i ham, og hvad han
udrettede, gjorde hans Navn kjendt og elsket i vide Kredse. Gift
24. Okt. 1788 med Karen Christiane Ford (f. 1769, døbt 14. Dec.,
d. 2. Febr. 1791), Datter af Vilhelm F., Sognepræst til Bejtstaden
(f. 1722 d. 1787), og Mette Dorothea f. Randulf (f. 1733 d. 1788).

Erlandsen, Biogr. Efterretn. om Geistligheden i Throndhjems Stift S. 175.
Throndhjems Adresseavis 25. Nov. 1828. 
Halvorsen, Norsk Forf. Lex.

<i>D. Thrap.</i>

</chapter><chapter name="Rønne, Bone Falch, 1764-1833, Præst">

<b>Rønne, Bone Falch,</b> 1764-1833, Præst, Søn af Klokker, 
Maler og Forgylder Albert R. og Bolette f. Lumholtz, er født i
Fredericia 20. Dec. 1764. Han blev Student 1784 og tog
theologisk Embedsexamen 1790. S. A. blev han Lærer for den senere
Konge Christian VIII, der da kun var 4 Aar gammel. I den
følgende Tid underviste han ogsaa hans Søstre. 1794 blev han
Sognepræst i Tjæreby og Alsønderup og 1802 i Kongens Lyngby, hvor
han døde 13. Maj 1833. Han ægtede 1794 Frederikke Marie Brandt
(f. 1767 d. 1839), Datter af Sognepræst Chr. Fred. B. i Maarslet.

R. var en Mand med en overordentlig stor Virksomhedstrang.
I den første Tid, han var Præst, kastede han sig som saa mange
andre af hans Standsfæller over Agerbrug, Fattig- og Skolevæsen.
Han var 1815-16 Medlem af det kongl. Landhusholdningsselskabs
første Agerdyrkningskommission, udgav en «Vejvisning for den
hæderlige Landmand til at behandle sine Bier med Klogskab» (1809),
«Vejledning til at dyrke Vinter- og Sommerraps» (1821) m. m. For
Skolen skrev han «Læsebog for Bønderbørn» (1796; 6 Oplag) og
«Kort Udtog af den bibelske Historie for Børn, som kun have
liden Skolegang» (1797; 3 Oplag). Da Fattigloven 1803 stillede
Præsten i Spidsen for Fattigvæsenets Bestyrelse, organiserede han dette
i Lyngby Sogn, og i flere Aar udgav han saa vel dets som
Skolevæsenets aarlige Regnskaber. Men han klagede tillige over, 
at det optog hans hele Tid 2-3 Maaneder af Aaret og indviklede
Præsten i mange ubehagelige Forhold, og han nærede Frygt for,
at det tvungne Fattigvæsen skulde blive den kristelige Kjærligheds
Grav. Under Krigen med England 1807 kom han ind i Forhold,
der bragte ham adskillig Fortrædelighed. Da Kjøbenhavn
indesluttedes af Fjenden, var Amtet forladt af sine fleste juridiske  
Embedsmænd, der enten boede i Hovedstaden eller vare flygtede til
denne. Der var derfor ingen, med hvem den engelske Intendantur 
kunde forhandle om Troppernes Indkvartering, Foderleverancer
o. dsl., og de fjendtlige Officerer truede med at tage sig selv til
Rette. 3 Mænd paa Lyngbyegnen, Etatsraad de Coninck paa
Dronninggaard (IV, 77), Grev Schulin paa Frederiksdal og R.,
sluttede sig da sammen for at ordne disse Sager, saa Befolkningen
kunde befries for Vold og Plyndring. Dette lykkedes dem, men
selvfølgelig havde de mange Plager med Fjendens Vilkaarlighed,
og da de henvendte sig til General Peymann, svarede denne dem,
at han «maatte ynke de Personer, der ved at paatage sig
Øvrighedens Roller tvært imod Landets Love i sin Tid vilde udsætte
sig for at blive behandlede med Strænghed». Denne Forudsigelse
gik i Opfyldelse; Frederik VI betragtede deres Handlemaade som
Forræderi, og der blev anlagt en Sag imod dem, i hvilken de dog
bleve frikjendte.

R. opgav ikke sine Bestræbelser for at gavne paa alle
verdslige Omraader; men i de senere Aar blev det dog Hovedsagen
for ham at fremkalde en kristelig Vækkelse først i sit Sogn og
om muligt i videre Kredse. Herved blev han egentlig den første
Ophavsmand til de senere Arbejder baade for indre og ydre
Mission. Han stiftede 1817 Bibelselskabet for Lyngby og Omegn, 1820
det evangeliske Traktatselskab i Lyngby og 1821 det danske
Missionsselskab. Alt saadant var den Gang nyt og uvant. Han havde
ondt ved at faa 5 Mænd til at indtræde i Traktatselskabets
Bestyrelse, fordi de frygtede for, «at Folkemængden kunde tillægge
Traktatselskabet en alt for stor Avtoritet, lig den, Kirken i de pavelige
Stater og flere Lande har haft, og at man saaledes mod sin Vilje
kunde begrunde noget urigtigt». Ogsaa ovenfra betragtedes hans
Bestræbelser med mistænksomme Øjne. Kort efter Missionsselskabets 
Stiftelse opfordredes R. til at komme til Fyn for der at vække
Interessen for det, og der blev i nogle Præstegaarde opsat Bøsser,
hvori der kunde lægges Gaver til Missionen. Biskop Plum klagede
derover til Kancelliet; i hans Øjne var hele Missionsvæsenet
unyttigt, og han fandt det oprørende at lade Landalmuen bidrage
dertil paa en Tid, da der kun med stor Nød kunde skaffes Penge til
Skolernes Reparation og Lærernes Lønning. Biskop Münter var
vel ikke enig med ham heri, men han nøjedes dog med at anbefale 
R. til Kancelliets Mildhed. Dette anerkjendte vel R.s gode
Hensigt, men i Henhold til en Plakat, der i øvrigt var udkommet 
efter hans fynske Rejse, og som indeholdt Forbud mod fra
Prædikestolen at opfordre Menigheden til Gaver «til en vis Person
eller Indretning, være sig indlandisk eller udlandisk», maatte
Missionsbøsserne i de fynske Præstegaarde nedtages. Ogsaa
Traktatselskabet havde været i Fare, thi 1820 affordredes der Plum og
Münter Erklæringer om det; men der blev dog intet foretaget mod det.

R. har en Lighed med de mange særdeles virksomme Præster,
der vare opstaaede i den filanthropiske Tid: ogsaa over ham var
der en urolig Iver og en stor Lyst til at kaste sig over nye
Foretagender, ligesom det tit kunde skorte ham paa Takt og
Betænksomhed. Men det er især i de sidste Aar en anden Aand, der
gaar igjennem hans Bestræbelser. Det var hans faste Tro paa, at
Gud kan gjøre langt mere, end vi bede og forstaa, der bar hans
mange Foretagender. Disse bragte ingen stor paaviselig Frugt,
men de fandt Tilslutning i troende Kredse, og de bleve ikke
ødelagte af den Mistillid, de mødte hos dem, der endnu sade mer eller
mindre fast i de gamle rationalistiske Forestillinger, eller af de
Hindringer, Regeringen i sin Frygt for selvstændig kirkelig
Virksomhed lagde i Vejen for dem.

Erslew, Forf. Lex. 
Hist. Maanedsskr. IV, 176 ff.; VI, 33 ff. 39 ff.
Kirkehist. Saml. 3. R. III, 708 ff. 
H. F. Rørdam, Peter Rørdam III, 7. 

<i>L. Koch.</i>

</chapter><chapter name="Rønne, Christian, 1827-86, Dekupør">

<b>Rønne, Christian,</b> 1827-86, Dekupør, er født i Hals 4. Sept. 
1827. Faderen, Johan Adolf R., der oprindelig var Skibsejer og
Skibsfører, men tabte sin Formue ved en Stranding, blev derefter
Tilsynsmand ved Fyret paa Skagen, senere Toldbetjent i
Svendborg; Moderen var Ane Marie f. Kaas. Efter sin Konfirmation
kom han i Snedkerlære i Svendborg, og da han som Svend
ønskede Uddannelse som Dekupør, rejste han 1853 til Paris.
Hjemkommen her fra etablerede han sig 1854 som Snedkermester i
Kjøbenhavn, og han blev nu lidt efter lidt søgt, naar det gjaldt 
om at fremstille særlig gode Møbler. Det ualmindelig smukke
Dekupørarbejde i Frederiksborg Slotskirke med tilhørende Bedestol skyldes
ham, ligesom en Række af de Møbler, der (efter 1860) udgik fra
Kunstflidslotteriet. Han har med Ære deltaget i flere
Verdensudstillinger. Han døde 7. Nov. 1886. Han var 2 Gange gift: 2.
(30. April 1852) med Jeanette f. Zangenberg (f. 19. Marts 1833 d. 19.
Avg. 1878), Datter af Hoboist Z., og 2. (30. Avg. 1879) med Anna
f. Mortensen (f. 25. Okt. 1851), Datter af Gaardejer Lars M.

Industriforen.s Tidsskr. 1887, S. 58 ff.

<i>C. Nyrop.</i>
</chapter>
<chapter name="Rønne, Christian Frederik, 1798-1890, Præst">

<b>Rønne, Christian Frederik,</b> 1798-1890, Præst, er Søn af
ovfr. nævnte Præst Bone Falch R. Han fødtes i Tjæreby 2. Okt.
1798, blev Student 1817 og theologisk Kandidat 1821. Efter i nogle
Aar at have været Huslærer og senere Lærer ved Søetatens Drengeskole 
samt uordineret Kateket ved Holmens Kirke blev han 1830
Sognepræst for Haarslev og Tingjellinge, hvorfra han 1834 forflyttedes 
til Høve og Flakkebjærg. Til begge disse Embeder kaldedes
han efter Indstilling af Lensgrev F. A. Holstein til Holsteinborg,
som i en Aarrække udøvede en stor og kjendelig Indflydelse paa
sit Gods ogsaa i kirkelig Henseende (VIII, 28 f.), og til hvem R.
kom til at staa i et meget nært Forhold. At hele hans Præstegjerning 
saaledes kom til at falde i en af Landets i kristelig Henseende 
mest vakte Egne, det af Mynster saakaldte «hellige Land»,
passede godt med hans hele aandelige Retning. Lige saa bestemt
som han stod paa den gamle kirkelige Kristendoms Side, lige saa
jævn, mild og fordragelig var han imidlertid i sin Færd. En stor
Støtte fandt han hos sine Nabopræster, og han var i mange Aar
Medlem af det bekjendte «Broderkonvent» (V, 116). Til Lægfolkets 
gudelige Forsamlinger stillede han sig i det venligste Forhold,
og da det hertil knyttede Røre affødte Foreningen for Indre
Mission, blev han denne Virksomheds Formand 1858-81, fra 1861
støttet af V. Beck og Johs. Clausen. R. har en ikke ringe Del
i, at denne Bevægelse kom godt over sin første Tid og lidt efter
lidt udsondrede de farlige Elementer. Ogsaa i Arbejdet for
Hedningemissionen tog R. virksom Del og var Redaktør af «Dansk
Missionsblads» 3 første Aargange (1834-36). Han har desuden
leveret talrige Afhandlinger og Bidrag til Tidsskrifter og Blade,
ligesom han ogsaa har oversat (paa norsk Forlag) Arndts «Sande
Kristendom».

1826 ægtede han Emilie Pauline Buchter (f. 14. Febr. 1803),
Datter af Kattuntrykker M. B.; efter hendes Død (1866) indtraadte
han 1868 i Ægteskab med Nathalie Vilhelmine Petersen (f. 28. Okt.
1839), Datter af Lærer Chr. P. -- Da man 1875, næppe med
tilstrækkelig Grund, nægtede den gamle Mand, hvis Kapellan var
bleven befordret, at tage sig en ny Medhjælper, søgte han Aaret
efter sin Afsked. Han levede endnu 14 rolige Aar i Slagelse og
døde her -- aandsfrisk til det sidste -- som den ældste Præst i
Landet 13. Avg. 1890.

Elvius, Danmarks Præstehist. 1869-84 S. 239.
Erslew, Forf. Lex. 
K. Rønne, Sognepræst Chr. Fr. R. (1892).
Dansk Kirketid.  1890, S. 567.
Indre Missions Tid. 1890, S. 545.
J. F. Fenger, Det sydvestsjællandske Broderkonvent.

<i>V. Schousboe.</i>

</chapter><chapter name="Rønnenkamp, Christian,</b> 1785-1867, Godsejer, Legatstifter">

<b>Rønnenkamp, Christian, 1785-1867, Godsejer, Legatstifter,
var Søn af Kjøbmand i Flensborg Nicolay Christian R. og 1.
Hustru, Tine f. Todsen fra Højer (d. 1785). Han var født 20. Dec.
1785 og forlod i 16 Aars Alderen sin Fødeby for at gaa i
Kjøbmandslære i Kjøbenhavn. Saa snart han blev myndig og fik
Disposition over sin Mødrenearv (o. 20000 Rdl.), etablerede han sig
som Grosserer, og ved heldige Spekulationer i Krigens Tid erhvervede 
han bl. a. den af ham senere til Grosserersocietetet skjænkede
Ejendom paa St. Annæ Plads, hvor han anlagde et Sukker- og
Saltraffinaderi. Af Tilbøjelighed til Landvæsenet og Landlivet kjøbte
han 1836 paa Avktion de af Staten overtagne Godser Næsbyholm
og Bavelse for 400000 Rdl., der dog, da han ved direkte Henvendelse 
til Kongen fik Tilladelse til at berigtige Kjøbesummen efter
de kongl. Obligationers daværende Kurs, reduceredes til o. 372000
Rdl. Sin Formue opgjorde han den Gang til 150000 Rdl. Fra nu
af var hans Virksomhed næsten udelukkende knyttet til disse
Godser. Hovedgaardene drev han selv fra 1837 i en Aarrække med
stor Dygtighed, hverken sparende sig selv eller sine undergivne;
store Kulturarbejder bleve udførte og Bygningerne for en stor Del
fornyede. Hoveriet, der ydedes fuldt ud paa begge Godser,
afskaffede han snarest imod en saare moderat Afgift, og Arvefæste
tilbød han Bønderne paa gode Vilkaar. Paa hans 80aarige
Fødselsdag bragte Godsernes Beboere ham en Takadresse, og senere
satte de ham et Mindesmærke i Næsbyholms Have. R., der 1852
var bleven Etatsraad og 1858 Kammerherre, døde paa Næsbyholm
efter mangeaarig Svagelighed 27. Jan. 1867. Gift 19. Jan. 1822 med
Jessy Caroline Howden (f. 27. Nov. 1796, d. paa Næsbyholm 21.
Juli 1872), Datter af Kjøbmand i Helsingør Arthur H. og Mary
Ann f. Parker.

Da R.s Ægteskab var barnløst, anvendte han med storartet
Gavmildhed en betydelig Del af sin Formue til Oprettelse af milde
Stiftelser -- Christiansdal Kloster for 24 Damer, hvortil hans Enke
knyttede et Legat paa o. 500000 Kr., Stiftelsen i Næsby for 16
gamle Mænd og Kvinder, en Stiftelse i Flensborg for gamle
Sømænd -- og Legater baade til Fordel for sine Godsers Beboere,
for sin Slægt og forskjellige Stiftelser (f. Ex. Herlufsholm og 
Vartov). Til Arving af Resten indsatte han sin eneste Helsøsters 
ældste Sønnesøn.

Danske Herregaarde VI: Næsbyholm.

<i>G. L. Wad.</i>

</chapter><chapter name="Rønnenkamp, Peter Johann, 1789-1859, Præst">

<b>Rønnenkamp, Peter Johann,</b> 1789-1859, Præst, er født i 
Flensborg 27. Dec. 1789. Efter at have studeret i Kiel, Gøttingen
og Leipzig underkastede han sig den theologiske Embedsexamen,
paa Gottorp 1814 og blev s. A. Prædikant og Medhjælper i Brockdorf 
i Wilstermarsk. 1817 blev han Diakon i Lunden i Ditmarsken, 
1828 Præst i Kosel, Hutten Amt. Han blev 1836 Medlem
af Kommissionen til Fremme for den indbyrdes Undervisning og;
tog 1852 sin Afsked. Siden levede han i Ekernførde og Pløen,
hvor han døde 16. Juni 1859. Han var gift med Charlotte Elisabeth 
Wilhelmine f. Wittrock (d. 1849). -- Han har skrevet en Del 
pædagogiske Afhandlinger, aandelige Digte, en «Beschreibung
des Kirchspiels Brockdorf», en Beretning om Stormfloden 1825 og dens 
Virkning paa Nordditmarsken samt en Avtobiografi.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst..Lauenb. Schriftsteller-Lex.                                           

<i>L. Koch.</i>

</chapter><chapter name="Rønning, Frederik, f. 1851, Litterærhistoriker">

<b>Rønning, Frederik,</b> f. 1851, Litterærhistoriker. R., Søn af 
Kjøbmand Frederik Ludvig R. og Hansmine Birgitte f. Lorentzen, 
er født i Assens 3. Sept. 1851. Som Dreng gik R. først i Assens.
Realskole, senere i Odense Kathedralskole, hvorfra han dimitteredes
1870. Allerede i Skoletiden optog Litteraturhistorie ham, hvorfor
han som Student valgte dette Studium, og 1875 underkastede han
sig Magisterkonferens i nordisk Filologi med den danske Litteraturs.
Historie som Hovedfag. Den følgende Vinter tilbragte R. paa.
norske Højskoler og blev efter aftjent Værnepligt Lærer ved G.
Rodes Højskole paa Skovgaard. 1880 studerede han 1/2 Aar
Oldengelsk ved British Museum og fortsatte efter sin Hjemkomst disse
Studier, dog afbrudt af langvarig og alvorlig Sygdom. 1883
erhvervede han den filosofiske Doktorgrad for en Afhandling om
«Beowulfskvadet» og virkede derefter som Lærer i Kjøbenhavn. 1897
blev han Medlem af Censurkommissionen ved Skolelærerexamen, 
men fratraadte denne Stilling allerede 1898 ved sin Udnævnelse til
Undervisningsinspektør ved de kommunale og private Realskoler.
Samtidig fortsatte han sine litterære Studier, hvis Udbytte er
nedlagt i en Række større og mindre Skrifter, hvoraf fremhæves «N.
F. S. Grundtvig som Æsthetiker» (1883), «R. K. Rask» (1887), 
«C. J. Brandt» (1892) o. fl. a. Hans omfattende og paa indgaaende
Kildestudier hvilende Hovedværk «Rationalismens Tidsalder» I-III,
2 (1886-99) er nærmest en Undersøgelse over, hvor vi stode ved
det 19. Aarhundredes Begyndelse. -- 12. Okt. 1882 ægtede han
Ingeborg Brandt, Datter af Pastor C. J. B. (III, i).

Univ. Progr. til Reformationsfesten 1883.

<i>E. Rørdam.</i>

</chapter><chapter name="Rønnov, Carl, o.1445-1501, Biskop">

<b>Rønnov, Carl,</b> o.1445-1501, Biskop, var en Søn af 
nedennævnte Claus R. og Kirstine Henriksdatter Gyldenstjerne. Som
Barn mistede han det ene Øje. 1461 fik han pavelig Stadfæstelse
som Provst i Odense, hvortil han, skjønt han endnu ikke havde
naaet den lovbefalede Alder, var præsenteret af Kongen. 1464
immatrikuleredes han ved Universitetet i Køln (hvor han blev
Baccalaureus 1467) og 1468 i Greifswald. 1474 blev han Dekan i
Roskilde, uden dog at komme i uanfægtet Besiddelse af dette
Embede, hvorom forskjellige havde ligget i Strid; samtidig var
han vistnok Kannik i Lund, men endnu i s. A. (1474) blev han
valgt til Bisp i Odense efter Mogens Krafses Død. Herved blev
han tillige Medlem af Rigsraadet, i hvilken Egenskab han især
findes anvendt flere Gange ved Forhandlinger med Svenskerne,
saaledes 1482, 1483 og 1495; i 1497 var det ham, som paa Fynbo
Landsting æskede det bekjendte Vidne om Kong Hans' Regering.
Den vigtigste Sag, hvormed han som Biskop fik at gjøre i sit Stift,
var det gamle Stridsspørgsmaal, om Munkene i Odense St. Knuds
Kloster skulde vedblive at fungere som Stiftets Kapitel, eller om de
skulde afløses af sekulære Kanniker. Hans egen Stilling til dette
Spørgsmaal kjendes ikke med Vished. Det var især den fynske
Adel, der ønskede et sekulært Kapitel for at kunne bruge Pladserne 
i det til at forsørge en Del af sine Sønner, og da C. R.
var Søn af den daværende fynske Adels fornemste Mand, ligger
det nærmest at antage, at han har billiget dens Standpunkt; hertil
kommer, at han som Provst i Odense netop havde staaet i Spidsen
for den Kirke, hvis Gejstlighed i gammel Tid havde gjort 
Knudsbrødrene Retten til Bispevalget stridig. Paa den anden Side 
skildres han som en mild Karakter, der af Magelighed overlod 
Forretningerne til andre, og i alt Fald var han endnu ikke Biskop,
da den Pavebulle udgik, der bevirkede, at Munkene 1475 afløstes
af sekulære Kanniker; heller ikke kjendes hans Stilling til de ret
langvarige Forhandlinger, der førte til, at Kannikerne i 1489 atter
maatte vige for Benediktinerne. Som en Grund til Munkenes 
Fordrivelse var blevet anført den Mangel paa Enhed, der fandtes i
Stiftet med Hensyn til Gudstjenestens rituelle Del; for at raade
Bod herpaa lod Bispen trykke et Breviarium og et Missale, hvorved 
der indførtes faste Regler i saa Henseende, og som ere de
ældste fra noget dansk Stift bevarede trykte Bøger af denne Art;
Breviaret udkom i C. R.s Tid endogsaa i 2 Udgaver, af hvilke
den første sikkert er trykt af Johan Snel og maaske overhovedet
er den ældste nu existerende Bog, der er trykt i Danmark.

Maribo Kloster roser C. R., fordi han paa sine Visitatser i
Klosteret søgte at volde det saa faa Udgifter som muligt og i det
hele viste sig velvillig mod det. 1492 indviede han og gav Aflad
til et Alter i Odense Albani Kirke, som var stiftet af Jomfru Mariæ
Psalters Broderskab, og 1496 stadfæstede han dette Broderskabs
Statutter, det samme, som staar i en vis Forbindelse med Præsten
Hr. Michael og hans religiøse Digtning (XI, 324). C. R. levede
endnu 6. Sept. 1501, men døde s. A.; Jens Andersen Beldenak
(I, 242) skal i det mindste fra 1499 have været bestemt til hans
Efterfølger.

Scr. rer. Dan. VII, 237 f. 
Saml. t. Fyens Hist. og Topogr. I, 317 ff.

<i>William Christensen.</i>

</chapter><chapter name="Rønnov, Claus, --1486, til Hvidkilde, Marsk">

<b>Rønnov, Claus,</b> --1486, til Hvidkilde, Marsk. Som hans
Forældre nævnes en Marqvard R. og Margrethe eller Anne v. d.
Wisch. 1435 medbeseglede han Freden i Vordingborg mellem Kong
Erik og Hertug Adolf; 1439 beseglede han derimod Opsigelsesbrevet 
til Kongen (dog, saa vidt det kan ses, senere end de fleste
andre af Brevets Udstedere), og endnu s. A. finder man ham 
udtrykkelig betegnet som Rigsraad. Ridder er han sandsynligvis blevet
ved Kong Christoffers Kroning i Upsala 1441; i alt Fald kaldes
han Væbner endnu 1440, men Ridder 1442. Ved Kongens Bryllup 
1445 var han Mundskjænk; derimod maa det anses for urigtigt,
naar det i et o. 30 Aar yngre Brev, som han rigtignok selv har
beseglet, siges, at han var Marsk 1445, thi dette Embede synes
han overhovedet ikke at have beklædt under Kong Christoffer;
først fra 1449 af kan han med Sikkerhed paavises som dets 
Indehaver. I det hele er det især under Christian I, at man finder
hans Navn nævnt, og det ikke blot ved krigerske Foretagender,
hvad der jo er rimeligt paa Grund af hans Stilling som Marsk,
men ogsaa i andre Anliggender, saaledes meget hyppig ved 
Underhandlinger med fremmede Magter. 1452 deltog han i Krigen mod 
Sverige; men 1453 sluttede han og Iver Axelsen Thott en Stilstand
i Vadstena med Carl Knutsson og fortsatte s. A. Forhandlingerne
i Stockholm, hvorved Stilstanden forlængedes. 1455 var C. R. paa
ny tilstede ved Forhandlinger i Vadstena med Kong Carl, og 1457
var han med Kong Christian i Sverige, da denne toges til Konge
der. Han var Medlem af Gesandtskaber til Danzig 1458 og til
Lybek 1459 og 1462, alle 3 Gange for at underhandle med Polen;
1460 skal han sammen med Grev Gerhard af Oldenborg have været
i Rensborg for at virke for Kong Christians Valg i Slesvig og 
Holsten. I 1464, da Christian maatte forlade Sverige efter sit 
mislykkede Forsøg paa at dæmpe Kettil Carlsson Vasas Opstand,
efterlod han C. R. med flere danske Stormænd som Befalingsmænd
paa Stockholm, som de imidlertid endnu s. A. maatte overgive til
Carl Knutsson. C. R. deltog derefter 1466 atter i Forhandlinger
med Svenskerne baade i Jønkøping og i Nykøping; men 1467 var
han paa ny i Sverige som Fjende, udsendt af Kong Christian, der
vilde benytte den indre Splid i Landet til at bekæmpe 
Selvstændighedspartiet. Der udrettedes imidlertid intet; en af C. R. 
og hans svenske Forbundsfæller paabegyndt Belejring af Stockholm
maatte atter ophæves, og efter at have mistet flere Skibe maatte
de danske og Ærkebispen Jøns Bengtsson sejle bort igjen. I 
Foraaret 1471 afsluttede C. R. og flere andre en Stilstand med 
Rigsforstanderen  Sten Sture; s. A. blev han taget til Fange i Slaget
paa Brunkebjærg, men ikke et Fjerdingaar efter, i Jan. 1472, 
løslodes han, i det man sendte ham til Danmark for at aabne ny
Underhandlinger, dog med Forpligtelse for ham til at vende tilbage 
med Svar inden en bestemt Frist. Det synes imidlertid ikke,
at han har efterkommet denne Forpligtelse, og i ethvert Fald finder
man ham i den følgende Tid stadig paa fri Fod. I Marts 1472
var han paa Kalmar, formodentlig for at bistaa Lensmanden der,
Ture Turesson Bjelke, i at forsvare Slottet mod de belejrende 
Svenskere; men heller ikke her havde han Held med sig, i det Kalmar
endnu i samme Maaned maatte kapitulere. Rimeligvis var det først
efter Kapitulationen, at han traf Aftale med Kong Carl om et 
Forligsmøde, der skulde holdes i Kalmar i Juni 1472; men paafaldende
nok nævnes han derefter ikke som befuldmægtiget ved et eneste
af de store Møder mellem danske og svenske i Aarene 1472-76.
Derimod har han i 1474 været i Rom sammen med Christian I,
og i 1478 var han med til at afhente den senere Kong Hans' Brud, 
Christine af Sachsen, i Warnemünde og føre hende til Danmark.
1483 deltog han i Forhandlingerne med de 2 andre nordiske Riger,
som førte til Udstedelsen af Kong Hans' dansk-norske Haandfæstning 
i Halmstad og af Kalmarreces, og endnu 1485 var han nærværende 
ved et Rigsraadsmøde. Efter Aaret 1480 betegnes han
næppe mere udtrykkelig som Marsk; men der vides i alt Fald
intet om, at nogen anden i hans Levetid er bleven udnævnt til
dette Embede. Han døde 1486.

Af Danmarks forskjellige Provinser var det især Fyn, hvortil
C. R. var knyttet; til Pladsen som den første Mand blandt 
Datidens fynske Adel havde han kun én Medbejler, nemlig Eggert
Frille (V, 450), og det naturligvis kun indtil dennes Fald. Paa Fyn
ejede C. R. Hvidkilde, og her havde han vigtige Len: han var
Lensmand paa Nyborg i alt Fald 1442-58, og Salling og Sunds
Herreder havde han i Pant inden 1459 og har sikkert beholdt dem
til sin Død, eftersom hans Søn Marqvard senere havde dem. Af
mindre fynske Pantelen havde han Strynø, Turø, Drejø, Hjortø,
Skarø, Svendborg By og Rynkebygaard. Men ogsaa uden for Fyn
havde han Forleninger, saaledes et jysk Len (i 1439), Sprogø og
(i 1452) Laholm; i sine senere Aar, i Slutningen af Christian I's
og Begyndelsen af Hans' Regering, har han vistnok været Lensmand 
paa Vordingborg.

C. R. var først gift med Kirstine, Datter af Henrik Knudsen
Gyldenstjerne (VI, 373) og Anne Mogensdatter Munk; hans Søn
af dette Ægteskab, Carl (s. ovfr.), var født o. 1445. Hans anden
Hustru, som han ægtede senest 1454, hed Birgitta, en Datter af
Christiern Nilsson Vasa og Margrethe Eriksdatter Krummedige og
Enke efter Erik Turesson Bjelke; hun nævnes som død i et Brev
af 1478, men alligevel som levende i Aaret 1482; i alt Fald levede
hun 1472. C. R. kom ved dette Giftermaal i nær Forbindelse med
flere af de svenske Stormandsslægter, og en Tid lang erhvervede
han Gods i Sverige; hans Hustru fik af Kronen 3 Skiblag i Upland 
i Pant, som imidlertid senere forholdtes hendes Børn. Et
enkelt Sted tillægges der C. R. endnu en Hustru, Mette, hvad der
dog næppe er paalideligt.

Som det vil ses af det ovenfor anførte, har C. R. ikke høstet
mange krigerske Lavrbær i sin Marskstilling; men i hvor høj Grad
dette skyldes Forhold, som han ikke kunde være Herre over, vides
ikke. Hans hele omfattende Virksomhed baade i Krig og Fred 
viser i ethvert Fald, at Datiden har vurderet hans Evner meget
højt og ikke ment at kunne undvære dem.

Danske Mag. III, 321 ff.

<i>William Christensen.</i>

</chapter><chapter name="Rønnov, Corfits, --1494, til Faarevejle, Rigsraad">

<b>Rønnov, Corfits,</b> --1494, til Faarevejle, Rigsraad. Hans 
Forældre kjendes ikke med Vished; i Regelen anføres de som Tønne
R. (der skal have været Broder til ovennævnte Claus R.) og 
Margrethe, Datter af Hr. Henrik Sigmar eller Sigmoe (&#596;: Siggem?).
1435, under Svenskernes Strid med Kong Erik, deltog C. R. som
Væbner i Afslutningen af en Overenskomst paa Norrmalm; men
derefter høres i længere Tid intet om ham. 1447 var han Ridder,
og fra 1450 lige til 1489 nævnes han ret hyppig som Rigsraad,
uden at han dog kan henregnes til Raadets mest fremtrædende
Medlemmer. 1455 laa han sammen med Oluf Axelsen Thott og
flere andre danske Stormænd i Østersøen ved Estlands Kyst for
at forhindre Handelen paa Sverige; senere, i Tiden 1462-75, 
forekommer  han som Dronning Dorotheas Hofmester. I alt Fald fra
1474 var han Lensmand paa Jungshoved; han havde Lenet i Pant,
men s. A., som han døde, indløstes det fra hans Arvinger. Han
var først (fra 1447) gift med Ellen, Datter af Henrik Knudsen 
Gyldenstjerne (VI, 373) og Anne Mogensdatter Munk og Enke efter
Eske Jensen Brock (III, 88); paa Skifte efter hende og hendes første
Mand fik C. R. 1472 udlagt Faarevejle paa Langeland. Hans anden
Hustru, Birgitte, Datter af Joachim Flemming og Inger Andersdatter
Hvide, havde ligeledes været gift før, nemlig med en Herman v.
Vitzen i Pommern, der døde o. 1464; hun overlevede ogsaa C. R.,
da denne i 1494 (mellem 22. Jan. og 11. Juni) afgik ved Døden.

<i>William Christensen.</i>

</chapter><chapter name="Rønnov, Eiler (Eler), --o.1435, Rigsraad">

<b>Rønnov, Eiler</b> (Eler), --o.1435, Rigsraad, tilhørte en anset
holstensk Adelsslægt, der tidlig ogsaa fik Besiddelser i Sønderjylland. 
Efter at Hertug Gerhard VI var faldet mod Ditmarskerne
1404, hørte E. R. til de Raader, der styrede Hertugdømmet sammen 
med Enkehertuginde Elisabeth, og han stod ved hendes Side
under de første Stadier af Striden med Erik af Pommern; men
efter at denne ved Dommen i Nyborg 1413 havde faaet  Schaumburgernes 
Ret til Slesvig underkjendt, gik E. og hans Broder Tønne
over til Kongen sammen med en Række andre af de hertugelige
Raader. Kong Erik lønnede ham med en Plads i sit Rigsraad og
forlenede ham med Lundenæs Slot, hvor han nævnes som 
Høvedsmand 1419. Som naturligt var, led han meget Tab under den 
fortsatte Fejde, men han blev trofast paa Kongens Side; endnu i
Horsensstilstanden 1432 tilsikredes der ham rolig Besiddelse af, hvad
han ejede i Sønderjylland. 2 Aar efter fulgte han Kong Erik paa
hans Tog til Stockholm og hørte til de Voldgiftsmænd, der skulde
dømme mellem Kongen og Svenskerne; under de store Forhandlinger 
Aaret efter nævnes han derimod ikke og er vist død ved
denne Tid.

<i>Kr. Erslev.</i>

</chapter><chapter name="Rønnov, Eiler, --1565, til Hvidkilde, Rigsraad">

<b>Rønnov, Eiler,</b> --1565, til Hvidkilde, Rigsraad, var Søn
af ndfr. omtalte Marqvard R. Som han ved sin Fødsel hørte
hjemme paa Fyn, saaledes fik han ogsaa der sine første og fleste
Forleninger. Frederik I forlenede ham og hans Moder med Salling 
Herred, som han med en kort Afbrydelse sad inde med til
1552, med Byen Killerup ved Odense, en Panteforlening, som han
arvede efter sine Forældre, og som 1531 stadfæstedes ham for hans
og hans Hustrus Levetid, og med Kirkeby ved Svendborg, som
han 1532 fik Tilladelse til at indfri fra Panthaveren, og som han
4 Aar efter virkelig indløste og derpaa beholdt ligesom hint 
Herred til 1552. Men det var ikke Kongen alene, hvis Lensmand han
blev. Hans Broder Biskop Joachim R. i Roskilde synes for en
Tid at have overladt ham Bispesædets Slot Saltø ved Næstved, og
Ærkebiskop Torben Bille forlenede ham 1533 med Skjænkelse i
Nordsjælland for hans og hans Hustrus Levetid. Betydeligere vare
dog de Forleninger, der tilfaldt ham i Christian III' s Tid: 
Næsbyhoved og St. Hans Kloster i Odense (1543-49, fra 1546 tillige
det dermed forenede Rugaard), Tranekjær (1549-53) og Hagenskov 
(1553-64).

Det gamle Fjendskab mellem Biskop Jens Andersen (Beldenak) 
i Fyn og Marqvard Rønnov gik i Arv til dennes Sønner,
som 1528 fik Bispen idømt en stor Bøde for hans Adfærd mod
deres Fader, og som, da deres Modstander ikke rettede sig efter
Kjendelsen, men beskyldte E. R. for Uærlighed, 1530 fik ham dømt
som Løgner og Æreskjænder (s. I, 246). Saa vidt det kan ses,
var E. R. en af dem, som Rigsraadet 1533 efter Frederik I' s Død
egenmægtig optog i sin Midte, og han kom saaledes til at tage
Del i dette Aars bevægede Herredag, hvor man skulde tro, at han
som Broder til Sjællands Biskop og Svigersøn af Marsken Tyge
Krabbe havde en given Plads mellem Katholicismens Forkæmpere,
men hvor han, mærkelig nok, synes at have sluttet sig til 
Modpartiet i Religionsspørgsmaalet. Af de 19 fynske Adelsmænd, som
9. Juli 1534 i Hjallese udtalte deres Beredvillighed til at tage 
Hertug Christian til Konge og bemyndigede Johan Friis til at forhandle
med Hertugen, var E. R. en; men i de nærmest følgende Dage
rejste Fyns Borgere og Bønder sig, og blandt de adelige Herrer,
som de bemægtigede sig, var vistnok ogsaa E. R. I hvert Fald
førtes han noget senere som Fange til Kjøbenhavn, og han kom
til at dele Skæbne med de andre danske Adelsmænd, der i 
Begyndelsen af 1536 sendtes til Meklenborg for at kunne bruges til
at sikre Hertug Albrecht og Grev Christoffer, hvis disse skulde
bukke under i Kampen mod den danske Konge. Han fik Ophold
paa Slottet i Neustadt og forblev her, indtil han og de andre
Gisler i Avg. s. A. frigaves og over Hamborg vendte tilbage til
Fædrelandet, hvor han som de andre faldt i Unaade hos Christian
III og foreløbig mistede sit Sæde i Rigsraadet. Ligesom det 
imidlertid ikke varede længe, før han fik store Len, saaledes kom 
han efter en halv Snes Aar paa ny ind i Rigsraadet (o. 1547).

Inden Tronfølgeren fik sin egen Hofholdning, skal E. R. en
Tid have været Hofmester for ham. 1548 var han i Prinsesse
Annas Brudefølge til Sachsen, og 1556 fulgte han Enkedronning
Sophie og Hertug Adolf af Gottorp gjennem Landet. Han blev
ofte brugt som Mønstringsherre, og 1563 udnævntes han til 
Proviantmester i Fyn. Som han havde forstrakt Christian III med Penge,
saaledes maatte han ogsaa yde Efterfølgeren betydelige Laan, og
selv 10. gik han i Kavtion for ham hos Hertugen af Meklenborg
for 40000 Rdl. En kjedelig Sag havde han, da han og en Række
Standsfæller 1564 af Rigsraadet dømtes til at betale Kongen 10000
Rdl., hvormed de 1562 vare gaaede i Borgen for Christoffer Urne,
der i 13 Aar havde siddet fængslet for utilbørlige Ord om Christian 
III, men som, da han nu slap løs, ikke kunde styre sin
hvasse Tunge og derved brød Forliget. I pekuniær Henseende
havde dette mindre at sige, da Tabet fordeltes paa 20, men 
Christoffer Urne var en Søstersøn af E. R., og denne synes at have
interesseret sig særlig for at faa ham paa fri Fod; naar man ser,
at E. R. 1562 forærede Kongen nogle Stykker Hornkvæg, lige
umiddelbart forinden Ordren til at løslade Fangen udstedtes, kan
man ikke godt undgaa at sætte Gaven og denne Ordre i Forbindelse 
med hinanden.

Foruden Hvidkilde ejede han Faarevejle paa Langeland. 1529
fik han Patronatsret til Egense Kirke, Hvidkildes Sognekirke. St. 
Jørgensgaard ved Svendborg, som 1526 var givet i Forlening til
Broderen Joachim, blev 1528 overdraget begge Brødrene som arvelig 
Besiddelse mod Afstaaelse af et Vikarie i Rensborg. I Kjøbenhavn, 
Nyborg og Odense havde E. R. Gaarde. Den af ham i sidstnævnte 
By (1547) opførte Gaard staar endnu, den ældste  bevaarede 
Bindingsværksbygning her i Landet. E. R. var næppe noget
mildt Herskab, i alt Fald haves der flere Klager fra Almuesfolk
over ham som Lensmand. Som ovenfor nævnt var han gift med
en Datter af Marsken Tyge Krabbe (IX, 403), Anne K., der døde
1543. Skjønt hun fødte ham 11 Børn, deraf dog kun 3 Sønner,
var han, da han lukkede sine Øjne 27. eller 28. April 1565 paa
Hvidkilde, Slægtens sidste Mand.

H. Knudsen, Joachim Rønnow S. 13 f. 
  (jvfr. Allen, De tre nord. Rigers Hist. III, I, 380). 
Vedel Simonsen, Rugaards Hist. I, 2, 93 ff. 

<i>C. F. Bricka.</i>

</chapter><chapter name="Rønnov, Joachim (Jacob), --1544, Biskop">

<b>Rønnov, Joachim</b> (Jacob), --1544, Biskop, var Søn af ndfr. 
omtalte Marqvard R. til Hvidkilde og maa rimeligvis være født et
Par Aar før 1500. I Aaret 1516 blev han indskreven ved Universitetet 
i Wittenberg, altsaa paa en Tid, da Luther vel endnu
ikke havde begyndt Reformationen, men dog virkede ved Universitetet. 
I de følgende Aar opholdt R. sig i Frankrig, hvorfra
han 1517 vendte tilbage; ogsaa Italien synes han paa denne Rejse
at have besøgt. I Aarene 1525 og 1527 sendte Frederik I ham
som Gesandt til Frankrig for at modvirke Christian II's Planer og
indlede Forhandlinger om et nøjere Forbund med dette Land. R.
skriver sig endnu paa denne Tid: Jacob R. til Hvidkilde, Væbner;
nogen særlig gejstlig Uddannelse synes han saaledes ikke at have
faaet. Frederik I maa imidlertid have haft høje Tanker om hans
Dygtighed og Brugbarhed. Paa Herredagen i Odense 1527 havde
Kongen sat igjennem, at Biskopperne herefter ikke skulde søge
Bekræftelse paa deres Valg hos Paven i Rom, men hos Kongen,
der skulde oppebære den Pengesum, som tidligere gik til Rom for
Konfirmationen. Da Biskop Lage Urne i Roskilde derpaa døde i
April 1529, og den katholske Kirkes kraftigste Støtte dermed var
faldet, var det Kongen af Vigtighed at sikre sig en Biskop, der
blev afhængig af ham, og som ikke vilde lægge Evangeliets 
Forkyndelse Hindringer i Vejen; han synes at have tænkt sig en Slags
verdslig Forstander for Stiftet og skal i Begyndelsen endogsaa
have haft den Tanke at faa sin egen yngste, endnu kun 3aarige
Søn (Adolf) udnævnt til Biskop. I disse Bestræbelser støttedes Kongen af 
Rigshofmesteren Mogens Gjøe, til hvem R. stod i et nøjere Forhold; 
der taltes endogsaa, selv efter at R. var bleven Biskop, om,
at han vilde gifte sig, og Rygtet satte dette i Forbindelse med
Mogens Gjøes Datter Birgitte, dog vistnok uden al Grund. I hvert
Fald faldt Kongens Valg paa R. Denne maatte (11. Juni 1529)
udstede en Forpligtelse til Kongen om at være denne huld og tro,
ramme hans Børns bedste, navnlig den Søns, der blev udvalgt til
Konge i Danmark, og, saa vidt det stod til ham, afværge, at
nogen af Christian II's Børn eller nogen fremmed Fyrste blev Konge
i Danmark, og ikke lægge Evangeliets Forkyndelse eller Præsters og
Munkes Giftermaal nogen Hindring i Vejen; opstod Strid herom,
skulde vedkommende staa til Rette for Kongen og Raadet. Dette
var et betænkeligt Indgreb i Biskoppens gejstlige Jurisdiktion. R.
gik imidlertid ind herpaa; Mogens Gjøe og en Del andre Adelsmænd 
gik i Borgen for, at R. holdt sine Forpligtelser, i modsat
Fald skulde de staa til Rette for Kongen og den af dennes Sønner,
som blev Konge i Danmark. Samme Dag har Kongen derpaa
«samtykt, nomineret og stadfæstet Hr. J. R., vor Mand og Raad,
til Biskop og Prælat til Roskilde Domkirke, Stift og Bispedømme»
og lover tillige at holde ham og Roskilde Domkirke ved alle deres
Privilegier, dog at de ikke stride mod R.s Forpligtelse, og at ville
beskytte ham mod alle Angreb fra Rom eller andensteds.

Efter at Kongen saaledes havde lovet at overholde Roskilde
Domkirkes Privilegier, lykkedes det R. at faa Kapitlet til at vælge
ham, hvorpaa han 24. Juni fik en virkelig Bekræftelse af Kongen
og de tilstedeværende Raader som Biskop og Forstander i Roskilde
Stift med Løfte om at beskjærme ham mod enhver, der vilde gjøre
ham Stillingen stridig, og med Forpligtelse for ham til at levere
de Penge, der ellers gik til Rom til Konfirmationen, til Kongen.
Dette skete ogsaa; Summen angives til 6000 Gylden.

R. indtog saaledes en højst ejendommelig Stilling. Han var
i høj Grad bunden af Kongen og Raadet og af sine Forlovere.
Hans Tausen blev nu kaldt til Kjøbenhavn; det stærke religiøse
Røre i Hovedstaden begyndte, men paa den anden Side maatte
R. se at faa en kirkelig Anerkjendelse; han søgte da, men forgjæves, 
at opnaa en Konfirmation af den fordrevne lundske Ærkebiskop 
Jørgen Skodborg. Kirkelig Indvielse fik han aldrig; han
maatte derfor lade alle kirkelige Indvielser foretage af en 
Viebiskop. Under Herredagen 1530, da der førtes de store 
Forhandlinger mellem Katholikker og Protestanter, satte Kongen en ny
Ordinans igjennem, hvorved enhver, der havde Guds Naade, frit
kunde prædike Guds Ord og Evangelium mod at staa til Rette for
Kongen og Raadet. Det var det samme, R. selv havde maattet
love for sit Vedkommende. Han synes paa denne Tid at have
maattet afgive en Erklæring om ikke blot at taale Evangeliets
Prædiken, men ogsaa selv at sørge for Indsættelse af evangelisksindede 
Præster. 24. Juni 1530 fik han en ny Bekræftelse paa sin
Stilling af Kongen og hele Rigsraadet, deriblandt ogsaa de 
gejstlige Medlemmer. 22. Juli s. A. fik han derpaa et fornyet Løfte
af Frederik I om, at denne vilde beskytte ham mod ethvert 
Angreb fra Rom eller andensteds, og dette Løfte tiltraadtes af hele
det verdslige Raad for det Tilfældes Skyld, at R. overlevede 
Kongen, og dennes Efterfølger muligvis vilde fordrive ham fra Stiftet.

Hvad der især var R. en Torn i Øjet, vare de kongl. 
Beskjærmelsesbreve, hvorved i Virkeligheden Kongen indsatte Præster
i Stiftet. Han var i og for sig ikke en Modstander af Evangeliet,
men ønskede, i Kraft af sin Bispestilling, selv at bestemme alt.
Dertil sigtede et mærkeligt Reformforslag, han indgav under Herredagen 
1530. Han erklærer her, at han overensstemmende med tidligere 
Løfter vil beskikke det saa, «at Guds Ord og det hellige
Evangelium skal klarligen og ret prædikes», og hvis der findes
Mangler i denne Henseende blandt Præsteskabet i Stiftet, vil han
selv opsøge gode, lærde Præstemænd; men paa den anden Side
søgte han, saaledes som han ogsaa var forpligtet til paa Grund af
sit Forhold til Roskilde Kapitel, at hævde Katholikkerne 
Besiddelsen af vor Frue Kirke i Kjøbenhavn, mod at Sognefolkene 
henvistes til Graabrødre- eller Helliggejstes Kirke; da Kannikerne 
ved Frue Kirke desuden skulde leve af de dem tillagte Sognekirker i
Kjøbenhavn, som nu med Vold vare dem fratagne, forlanger han,
at der skal sikres dem en Indtægt af Kirkerne; men navnlig viser
R.s Standpunkt sig i den Begjæring, han stiller til Kongen, «at
ingen Prædikant skal med Breve eller Magt fortrænge nogen Sognepræst 
fra sine Sognekirker paa Landet eller i Kjøbstæderne».

R.s Forslag førte dog ikke til nogen Ordning; Kongen vilde
ikke paa denne Maade lade sig binde i sine Bestræbelser for at
skaffe Prædikanterne Sikkerhed ved kongl. Beskjærmelsesbreve. I
Kjøbenhavn udbrød Billedstormen i Frue Kirke 3. Juledag 1530,
og lykkedes det end R. senere at faa den katholske Gudstjeneste 
gjenindført, maatte dog alle Forsøg paa atter at blive 
eneraadende i Stiftet opsættes til efter Frederik I's Død. I 
Mellemregeringens Tid indtog R. en betydelig Stilling. Myndig og 
egenraadig,  som han var, mente han, at Tiden nu var kommen til
at sætte sine Fordringer igjennem. Evangeliets Prædiken havde
han i og for sig ikke lagt Hindringer i Vejen; Protestanterne
rose ham endog i nogen Tid; hans Frænde Gustav Vasa ytrer
i et Brev til ham sin Glæde over hans Færd i evangelisk 
Retning.  Men han vilde have hele Bispemagten i sin Haand og
ikke finde sig i de Overgreb, som de evangeliske Prædikanter,
støttede af Kongen, havde udøvet ved egenmægtig at sætte sig i
Besiddelse af alle de kjøbenhavnske Kirker. Paa Herredagen i
Kjøbenhavn 1533 søgte de katholske Biskopper at faa vedtaget 
Bestemmelser mod Evangeliets Prædiken. Dette blev afvendt, og i
den saakaldte Reces af 3. Juli lagdes vel hele Myndigheden atter
i Biskoppens Haand, men det lykkedes ikke at faa en Bestemmelse 
indført om, at Biskopperne <i>kun</i> maatte ansætte katholske
Præster. Da imidlertid hele Evangeliets Tilmaalen var lagt i 
Biskoppernes egen Haand, medførte denne Reces et Brud; Mogens
Gjøe og flere lutherske Rigsraader vilde ikke besegle den, og 
Mogens Gjøes Indflydelse paa R. var saa stor, at heller ikke R. vovede
at sætte sit Segl under. Dertil kom, at man vel havde udsat
Kongevalget i et Aar, men havde maattet slutte en Union med
Hertug Christian (III) som Hertugdømmernes Styrer. Blev <i>han</i>
Konge, kunde det se galt nok ud for R. og hans Forlovere, der
havde maattet forpligte sig ikke blot over for den afdøde Konge,
men ogsaa over for hans Søn og Efterfølger.

Det var imidlertid kommet til de heftigste Stridigheder mellem
R. og Prædikanterne; han havde haft en heftig Samtale med en
Prædikant, rimeligvis Tausen selv, og da denne, saaledes som det
evangeliske Partis Stilling var efter de store Rigsdagsforhandlinger
i Tyskland, henviste til en almindelig Kirkeforsamling som 
Religionsagers  Afgjører, afbrød R. ham med de betegnende Ord: «Hvem
skal da være Dommer i Sagen, den Gjæk i Hessen (Landgrev Philip) 
eller den Nar i Holsten (Christian III)?» Disse Ord skulde
senere faa Betydning. Han stævnede da, sammen med de øvrige
Biskopper, Hans Tausen for Rigsraadet; Poul Helgesen beviste,
efter katholsk Synsmaade, at Hans Tausen var en Kjætter, og R.
forlangte Kirkerne i Kjøbenhavn tilbage. Paa Grund af de tumultuariske 
Scener, som foregik, medens Sagen førtes paa Kjøbenhavns 
Raadhus 14. Juli 1533, lagde de verdslige Rigsraader sig
imellem (ved den saakaldte «Dannemænds Bøn») og fik afsagt en 
Slags Voldgiftskjendelse, i Følge hvilken Hans Tausen ikke maatte
befatte sig med nogen af Kjøbenhavns Kirker, ikke maatte skrive
Bøger eller lade dem prente og inden en Maaned skulde forlade
Sjællands Stift og siden ikke maatte opholde sig i Sjællands eller
Skaanes Stifter. R. skulde derpaa atter «annamme og beholde»
de kjøbenhavnske Kirker, men skikke og indsætte Prædikanter,
som forkynde det hellige Evangelium og Guds hellige Ord. 
Dommen gav Anledning til den bekjendte Scene, hvori Hans Tausen
maatte redde R. fra Mængdens Forbitrelse. Mogens Gjøe havde
imidlertid som Forlover for de af R. i sin Tid indgaaede 
Forpligtelser saa stor Indflydelse, at han i Forening med en af sine
Døtre (Birgitte) samt Kjøbenhavns Borgmestre og Raad og flere
andre ansete Mænd ved en ny «Dannemænds Bøn» bevægede R.
til at give Hans Tausen Tilladelse til at blive i Kjøbenhavn, dog
kun paa den udtrykkelige Betingelse, at han anerkjendte R. som
sin kirkelige foresatte og skulde prædike Evangeliet rettelig og
klart uden Skjændsord mod Biskopper og andre. Herved havde
R. opnaaet, hvad han ønskede, men fremkaldte stor Forbitrelse
mod sig hos Katholikkerne. -- Et Forsøg paa at faa pavelig
Konfirmation, som R. atter foretog sig, mislykkedes; Paven havde
nemlig givet Stiftet til den fordrevne lundske Ærkebiskop 
Johan Weze.

Ogsaa i verdslig Henseende havde R. baade under Frederik I
og senere indtaget en fremragende Stilling. Efter Kongens Død
overskred hans Hovmod alle Grænser. Han fik Roskilde Kapitel til
at overlade ham de gamle Fordringer paa Kjøbenhavns Slot og Len
og ytrede overmodig, at ingen skulde blive Konge, uden han selv
fik Kjøbenhavns Slot tilbage af Kronen; ogsaa i andre Henseender
skaffede han sig Fordele paa Kronens Bekostning. «Jeg skal være
jer Konge nok», skal han have ytret til en af Prædikanterne og
oven i Kjøbet i sin Hidsighed slaaet ham med en Stridshammer.
Som Roskilde Biskop var han tillige Rigets Storkansler og beskyldes 
for i den kongeløse Tid paa egen Haand at have afgjort Statssager 
uden Hensyn til det øvrige Raad. Men saa kom pludselig
Grev Christoffer; Grevefejden udbrød, Roskilde Bispegaard plyndredes 
(Juni 1534), og R. blev, for ikke at sætte alt paa Spil, nødt
til at anerkjende Grev Christoffer paa Christian II's Vegne. Greven
havde endogsaa overdraget Stiftet til Ærkebiskop Gustav Trolle.
For anden Gang maatte R. da for en høj Sum tilkjøbe sig 
Roskilde Bispestol, dog med sit Kapitels Samtykke. Men da den store 
Adelsforfølgelse udbrød paa Sjælland i Jan. 1535, tyede R. til sin
faste Borg Dragsholm, undkom der fra til Jylland og hyldede nu
Christian III. Da de kongelige Tropper efter Slaget paa Øxnebjærg 
5. Juli s. A. gik over til Sjælland, kom ogsaa R. tilbage til
sit Stift; i den følgende Tid var han endogsaa blandt de Mænd,
som Kongen under sin egen Fraværelse udnævnte til Statholdere i
Sjælland. Men da Kjøbenhavn i Juli 1536 havde overgivet sig, og
Kongen havde besluttet at styrte Bispemagten, blev R. fangen paa
sin Gaard i Kjøbenhavn. Paa Grund af hans hele egenmægtige
Færd og de voldsomme Ytringer, han ved flere Lejligheder havde
ladet falde, var Kongens Forbitrelse mod ham særlig stor; i det
Klageskrift mod Biskopperne, som i Okt. 1536 oplæstes for den
forsamlede Rigsdag, gaar det især ud over R., hvis hele Færd
dadles paa det ubarmhjærtigste. Han førtes først til Dragsholm,
derpaa til Krogen (Kronborg) og senere (1541) til Visborg paa
Gulland. Hans Venner søgte forgjæves at bevæge Kongen til
Mildhed; selv Kong Gustav Vasa gik til ingen Nytte i Forbøn
for ham. I Begyndelsen lader det til, at R. selv ikke har villet
udstede en Revers om Godkjendelsen af Bispemagtens Inddragelse;
men til sidst lod det dog til at skulle komme til et Forlig, og R.
flyttedes i Begyndelsen af 1544 fra Visborg til Kjøbenhavns Slot,
men her døde han 1. Maj 1544, inden Forliget var kommet i
Stand. Atter et Exempel paa en af Opløsningstidens Mænd, der
ikke kunde finde et fast Stade og derfor maatte gaa til Grunde;
at underordne sig den nye Tids Skik og finde sig i en kraftigere
Kongemagt baade over Stat og Kirke havde R. aabenbart ikke
formaaet.

H. Knudsen, J. R. (1840). 
Hist. Tidsskr. 4. R. III. 

<i>A. Heise.</i>

</chapter><chapter name="Rønnov, Marqvard, --1506, til Hvidkilde, Rigsraad">

<b>Rønnov, Marqvard,</b> --1506, til Hvidkilde, Rigsraad, var 
en Søn af ovennævnte Claus R. og Birgitta Christiernsdatter Vasa.
Han var Ridder i alt Fald 1490; Rigsraad blev han i Tiden 1493-97. 
Efter Faderen havde han arvet Hvidkilde og sikkert ogsaa
Pantelenene Salling og Sunds Herreder; paa disse sidste fik han i
1497 nyt Pantebrev, der gjaldt for hans Livstid, en Gunstbevisning,
som ikke usandsynlig staar i Forbindelse med hans Tjeneste paa
Toget til Sverige s. A., hvor han skal have ført Hovedbanneret.
1502 havde han Pederstrup Birk paa Laaland og 1503 Ravnsborg
i Forlening. Han døde 1506; hans Hustru Mette, der var Datter
af Joachim Hardenberg og Mette Bertelsdatter Tinhus eller efter 
andre Opgivelser af Joachim Hardenbergs Søn Erik og Anne 
Corfitsdatter Rønnov, overlevede ham i alt Fald indtil 1528. Hun 
beholdt Salling og Sunds Herreder i nogle Aar efter Mandens Død,
men mistede først Sunds og senere tillige Salling Herred; det sidste
fik hun dog igjen sammen med sin Søn Eiler. -- M. R.s Navn
turde være mest kjendt af en heftig Strid, hvori han og hans
Slægt vare komne med Jens Andersen Beldenak (I, 242), der
havde afløst M. R.s Broder Carl som Bisp i Odense. Om Stridens 
Oprindelse savnes nøjagtig Oplysning, men man ser, at det
i Aaret 1504 gik saa vidt, at M. R. med Understøttelse af 
slesvigske og holstenske Adelsmænd en Tid lang belejrede Bispen paa
hans Borg Ørkil. Og Fjendskabet standsede ikke med M. R.s
Død; mange Aar efter, i 1528, idømte en kongelig Voldgiftskjendelse 
Jens Andersen en ret betydelig Bøde til M. R.s Enke og
Sønner, og da Bispen i sin Harme herover lod sig henrive til at
fremsætte forskjellige uforsigtige Paastande ogsaa vedrørende Kongen 
og dennes Kansler, endte det med, at han paa Herredagen i
Kjøbenhavn 1530 dømtes som Tremarksmand.

<i>William Christensen.</i>

</chapter><chapter name="Rønnov, Tønne, --1422">

<b>Rønnov, Tønne,</b> --1422, var en Broder til den ovennævnte 
Eiler R. og fulgte denne i hans Partistilling. Ogsaa han hørte til 
de Raader, der styrede Slesvig under Hertugsønnernes Mindreaarighed, 
og han deltog bl. a. i Overfaldet paa Dronning Margrethes 
Ven Biskop Johan Skondelev af Slesvig (Febr. 1410); kort
efter Dommen 1413 gik han ligesom Broderen over til Kong Erik.
Han blev sammen med en anden Holstener, Rymer Sehested, sat
til Høvedsmand paa Borgen Fresenborg, som Kongen havde ladet
bygge til Værn mod Friserne, men han kunde ikke modstaa det
Angreb, som Friserne rettede mod Borgen i Sommeren 1416; hans
Fælle mistede Livet her, medens T. R. maatte flygte. I det 
følgende Aar led han ligesom Broderen megen Skade af Holstenerne
og skal bl. a. have mistet Gaarden Nybøl i Angel. 1419 nævnes
han som Høvedsmand paa Ærø, 1421 var han med paa Viborg
Landsting til at udstede Vidnesbyrd om Sønderjyllands Danskhed.
Aaret efter deltog han i eller ledede et Angreb paa Borgen i 
Tønder; et Forsøg paa at indtage Borgen med stormende Haand slog
dog ganske fejl, og blandt de talrige faldne var ogsaa T. R.

<i>Kr. Erslev.</i>

</chapter><chapter name="de Roepstorff, Christian Sophus, f. 1853, Forstmand">

<b>de Roepstorff, Christian Sophus,</b> f. 1853, Forstmand, 
er Søn af Kapitajnlieutenant i Marinen Johan Louis Adolph de R. 
(f. 1819 d. 1881) og 1. Hustru, Charlotte Georgiana Holmes f.
Farley. R., der er født i Kjøbenhavn 24. Jan. 1853, blev 1875
Forstkandidat, assisterede 1876-80 ved Planlægningsarbejder, opholdt
sig 1881-87 i Udlandet og blev 1888 ansat som Plantør ved
Klitvæsenet. I «Tidsskrift for Skovvæsen» 1894-97 har han givet
udførlige «Meddelelser om danske Forstkandidater 1798-1897», der
ogsaa ere udgivne som Særtryk. 4. Juli 1882 ægtede han Eisabe
Margarethe Georgia Wodschow (f. 6. Juli 1852), Datter af
Prokurator Georg Marinus Hoff W. i Hillerød.

Roepstorff, Medd. om danske Forstkandd.

<i>A. Oppermann.</i>

</chapter><chapter name="de Roepstorff, Frederik Adolph, 1842-83, engelsk Koloniembedsmand">

de Roepstorff, Frederik Adolph, 1842-83, engelsk´Koloniembedsmand, 
Broder til ovennævnte Forstmand Chr. S. de R., var
født 25. Marts 1842 om Bord paa et engelsk Skib paa Rejsen fra
Madras til Evropa, hvad der gav ham engelsk Borgerret. Han
blev opdragen i Danmark, var først Søkadet, men kom senere i
Horsens lærde Skole, hvorfra han blev Student 1863. Efter at have
taget filosofisk Examen opgav han imidlertid Studeringerne og gik
1867 til Indien for der at bane sig Vej ved Benyttelse af sin
engelske Borgerret. Han blev her 1868 ansat som Extra assistant
superintendent paa Andamanøerne, 1877 som Assistant superintendent 
sammesteds og tillige paa Nikobarøerne, som han 1871 havde
taget i Besiddelse paa den engelske Regerings Vegne. Paa begge
Øgrupper skulde han væsentlig have Opsyn med de der til forviste
Straffefanger fra det store Sepoy-Oprør i Indien. Under et Ophold
i Danmark ægtede han u. Jan. 1872 Hedevig Christiane Willemoës
(f. 30. Nov. 1843, d. i Kjøbenhavn 21. Avg. 1896), som derefter
stod ham trofast bi i hans Gjerning. I 1878 var han paa ny
hjemme, men allerede 24. Okt. 1883 fandt han Døden for Morderhaand, 
i det han blev skudt af en fangen Sepoy paa Camorta, en
af Nikobarøerne. -- R. var en varmhjærtet Natur med mange
Interesser. De indfødte paa de Øer, hvor han virkede, deres Sprog
og Sæder studerede han med Iver, ligesom han efterhaanden
berigede de ethnografiske Samlinger dels i Kjøbenhavn, dels ogsaa i
Berlin med betydelige Gaver. Foruden forskjellige mindre
ethnologiske og sproglige Arbejder af ham maa fremhæves hans
«Dictionary of the Nancowry dialect of the Nicobarese language» og
«The Gospel of St. Matthew in Nicobarese», begge efter hans Død
udgivne af hans Enke (Calcutta 1884). Sammen med sin Hustru
arbejdede han med Iver paa at undervise de indfødte og udbrede 
Kristendommen blandt dem. 1882 udgav han anonymt en politisk
Piecer «Danmark, af en Fader», der vidner om hans varme
Kjærlighed til Fædrelandet.

Nord. Convers. Lex., 3. Udg.
Dansk Missionsblad 1884.

<i>Vilh. Thomsen.</i>

</chapter><chapter name="de Roepstorff, Frederik Christian August, 1768-1848, Overstutmester">

<b>de Roepstorff, Frederik Christian August,</b> 1768-1848,
Overstutmester, Søn af Generalmajor Gotfried Christopher de R. og
Johanne Frederikke f. Gøring, er født i Næstved 3. Maj 1768.
1781 udnævntes han til Sekondlieutenant i sjællandske Dragonregiment, 
forsattes 1788 til Garden til Hest, hvori han næste Aar
avancerede til Premierlieutenant, blev 1792 Kammerjunker og 1793
Ritmester, men sattes 1795 à la suite i Armeen, da han 1794 var
bleven udnævnt til 2. Staldmester. 1805 udnævntes R., der 1801
var bleven Kammerherre, til Overstutmester, og 1807 oprettedes
efter hans Initiativ for at fremhjælpe Landets Faareavl et Schæferi
paa Jægerspris, som Stutterikommissionen paa lempelige Vilkaar
forpagtede af Staten, men det nedlagdes 1820 efter at have kostet
Staten en stor Sum Penge; i denne Periode boede R., der
tillige en Tid ejede Herregaarden Nebbegaard, paa Jægerspris. R.y
der 1809 var bleven i. Staldmester, 1828 Gehejmekonferensraad og 
1829 Storkors af Danebrog, døde i Kjøbenhavn 12. Marts 1848.
21. Juni 1794 var han bleven gift med Caroline Christiane f.
Komtesse Holstein-Ledreborg (f. 28. Febr. 1772 d. 11. Dec. 1852), Enke
efter Generalmajor Clemens August Baron Haxthausen (VII, 176).
<i>
C. E. A. Schøller.</i>

</chapter><chapter name="">

<b>de Roepstorff, Johan Adolph,</b> 1674-1735, gottorpsk Hofmand. 
R., en Søn af Hofviolon paa Gottorp Ditlev R. og Catharine 
Cordessen, døbtes 29. Juli 1674 i Slesvig. Han tog Del i
forskjellige Felttog under Prins Eugen og var 1707-10 Kammertjener
hos Hertug Carl Frederik af Gottorp, hvem han havde Lejlighed
til at frelse fra at drukne. Han udnævntes derefter til Hofintendant 
og optoges 1716 i den svenske Adelstand. Da Hertugen i
Foraaret 1719 forlod Sverige for bestandig, udnævntes R. til
Overkammerherre og Overhofmarskal, men maatte allerede Aaret efter
opgive den sidste af disse Stillinger og vige Pladsen for H. F.
Bassewitz (I, 582). Han blev derefter Amtmand i Trittau og
Reinbek, erholdt Værdigheden som Domprovst i Hamborg og
udnævntes til Konferensraad. 1719-25 ejede han Cronshagen og
erhvervede 1732 Lehmkulen. Han døde 19. Marts 1735 i Kiel og er 
begravet i Ridderholmskirken i Stockholm. R. var gift med Friederike 
Amalia f. Pinder (f. 1693 d. 3. Juli 1724), Datter af Gehejmeraad
Jdhann Ludwig P. Friherre v. Kønigstein (IX, 636) og tidligere gift
med Gehejmeraad Gottfried v. Wedderkop (f 27. Jan. 1741).

Gesch. des gottorf. Hofes S. 69. 84.
Anrep, Svenska adelns ättar-taflor III, 427. 

<i>Louis Bobé.</i>

</chapter><chapter name="de Roepstorff, Ulrich Wilhelm Greve, o.1730-1821, 
Generalgouvernør">

<b>de Roepstorff, Ulrich Wilhelm</b> Greve, o.1730-1821, Generalgouvernør, 
var en Søn af Oberstlieutenant Christian Frederik de R.
(f. 1689 d. 1741) og Christiane Marie f. v. Røbern (f. 1703 d. 1775) og
fødtes vistnok 12. Juni 1730. Opdragen til Søofficer blev han 1741
Kadet og avancerede 1763 til Kapitajnlieutenant, men udgik Aaret
efter af Etaten, da han udnævntes til Kommandant paa St. Thomas 
og St. Jan og fik Rang med Oberstlieutenanter. 1765 tog han
til Vestindien, men blev 1767 hjemkaldt paa Grund af Stridigheder
med og Insubordination mod Generalgouvernøren P. Clausen (III,
632), og da det vestindisk-guineiske Rente- og Generaltoldkamrner
befrygtede, at han ikke egnede sig til atter at udsendes i nogen
underordnet Stilling, blev han afskediget med Pension 1770. Under
Struensees Regimente havde han den Tilfredsstillelse at afløse sin
gamle Modstander Clausen som Generalgouvernør, men maatte i
1773 allerede atter vige Pladsen for ham. Hermed var R.s Embedsbane 
afbrudt; dog fik han 1783 igjen paa Statens Vegne med de
vestindiske Forhold at gjøre som Medlem af Kommissionen til at
undersøge Slavernes og deres Herrers Forhold til hverandre. R.
slog sig senere ned paa Fyn, hvor han blev en af Landets betydeligste 
Godsejere. I 1784 kjøbte han Hovedgaarden Østergaard i
Munkebo Sogn, senere hele 2 Baronier, Einsiedelsborg og Kjørup,
hvoraf han ved endnu at tilføje 200000 Rdl. i Bankfonds 4. April
1810 fik oprettet Grevskabet Roepstorff, hvorhos han og Søstersønnen 
Chr. A. v. Petersdorff, til Fordel for hvem Grevskabet
erigeredes, 12. Juni 1810 optoges i Grevestanden. R. anlagde et
Sukkerraffinaderi i Odense, betænkte af sine rige Midler adskillige
velgjørende Stiftelser og stiftede det store Roepstorffske
Familielegat ved aarlige Pengetilskud (fra Grevskabet) lige til Aar 
1900. Han døde 2. April 1821, ugift, paa Einsiedelsborg, agtet i
Omegnen paa Grund af sin Godgjørenhed. R. udgav flere smaa
Piecer, der foruden at rumme adskillige excentriske Indfald belyse
hans patriotiske Sindelag og Interesse for en gavnlig og 
velgjørende Anbringelse af hans Kapitaler. I 1818 blev han udnævnt til
Gehejmeraad.

Thaarup, Fædrenelandsk Nekrolog 1821-26 S. 79 ff. 
Høst, Efterretn. om Øen St. Thomas S. 156 ff. 
Nyerup, Lit. Lex.

<i>G. L. Grove.</i>

</chapter><chapter name="">

Rørbye, John, 1801-74, Læge, var en Søn af Overkrigskommissær 
Ferdinand Henrik R. (d. 1818) og Frederikke Eleonora
Catharina f. de Stockfleth og fødtes i Kjøbenhavn 27. Juli 1801,
tilbragte nogle Børneaar i Drammen, hvor hans Fader havde faaet
en Ansættelse som Magasinforvalter, kom 1814 tilbage til Kjøbenhavn, 
dimitteredes privat til Universitetet 1820 og indskreves 1821
som kirurgisk Volontær ved Frederiks Hospital. Efter at han 1826
havde taget den kirurgiske Examen med Udmærkelse, blev han
1827 Interimskirurg, 1832 virkelig Reservekirurg (og dermed Docent)
ved det kirurgiske Akademi. 1834 fik han Karakter af Regimentskirurg 
og blev samtidig Reservekirurg ved Frederiks Hospital. 1836-38 
foretog han en Studierejse med Hovedophold i Paris og blev
ved sin Hjemkomst Regimentskirurg, fik 1839 Rang med Kapitajner;
1842 blev han Overlæge (1842-46 ved Garnisonshospitalet). 1847-48 
var han udenlands for at studere Militærlægevæsenet, men
maatte skyndsomst vende hjem ved Oprørets Udbrud. I Felttoget
fungerede han først som Brigade- og Ambulancelæge, derpaa som
Divisionslæge. 1852 fik han Titel af Professor, 1854 blev han
Medlem af Direktionen for Frederiks Hospital, 1855-56 sad han i
Komiteen for Kommunehospitalets Oprettelse, men udtraadte paa
Grund af divergerende Anskuelser. 1858 fik han Majors Rang, i
Felttoget 1864 fungerede han som Korpsstabslæge, s. A. blev han
Kommandør af Danebrog. 1864 fik han sin Afsked og udnævntes
til Etatsraad. 1868 erholdt han Æresdoktordiplom fra Lunds
Universitet. 6. Marts 1874 indtraf hans Død. 1862 havde han ægtet
Elisabeth Toxverd, Datter af Distriktslæge i Odense, Kancelliraad
Anton L. T.

R. var en kundskabsrig Mand og nød megen Anseelse i sin
militære Embedsstilling for sin fremragende Dygtighed og store
Retsindighed; han optraadte med Myndighed og en vis Haardhed,
som kunde virke frastødende, men som paa ingen Maade udelukkede 
en mild, human Tænkemaade. I litterær Henseende har han kun 
udfoldet en ringe Virksomhed i Tidsskriftsafhandlinger og nogle
Oversættelser af fremmede lægevidenskabelige Forfattere. 1828
besvarede han Universitetets medicinske Prisopgave om den danske 
Lægevidenskabs Betydning og dens Udøvere i Frederik III's Tid.
Han vandt ikke Prisen (det ham tilkjendte Accessit tog han ikke
imod), men offentliggjorde senere nogle herhen hørende udførlige
Lægebiografier i Østs Arkiv under Psevdonymet «Jørgen Horb».
Om hans videnskabelige og litterære Interesse vidner ogsaa det
betydelige af ham samlede Bibliothek, som han før sin Død
skjænkede Kjøbenhavns Kommunehospital.

Smith og Bladt, Den danske Lægestand, 5. Udg. 
Erslew, Forf. Lex.
Ugeskr. f. Læger 3. R. XVII, 223.

<i>Jul. Petersen.</i>

</chapter><chapter name="">

Rørbye, Martinus Christian Wesseltoft, 1803-48, Genremaler, 
blev født i Drammen 19. Maj 1803, men var af dansk Slægt,
Broder til ovennævnte Overlæge J. R. Da Faderen, som kort før
Sønnens Fødsel var bleven Embedsmand i Norge, ved dettes
Adskillelse fra Danmark ikke ønskede at knytte sig til Norge, vendte
han tilbage til sit Fædreland i Sønnens 12. Aar, og denne blev
saaledes opdraget paa dansk og som dansk. Faderen ønskede, at
han skulde studere, men da han ikke havde Lyst dertil, kom
han, 17 Aar gammel, paa Kunstakademiet og blev Elev hos C. V.
Eckersberg. Akademiet gik han jævnt, men ikke særlig hurtig
igjennem, vandt 1824 den mindre, 1828 den store Sølvmedaille,
konkurrerede til Guldmedaillen og vandt en Pengepræmie. Det
var dog først, da han tredje Gang konkurrerede, at han vandt
den mindre Guldmedaille for «Jesus helbreder de syge» (1829), og
trods gjentagne Forsøg lykkedes det ham ikke at vinde den store.
Det var dog ikke den tekniske Dygtighed, det skortede paa, thi
han havde tilegnet sig hele den Eckersbergske Skoles Dygtighed i
Tegning, om end med Skolens Skarphed i Omridsene og flade
Modellering, der stod i Modsætning til det virkelig maleriske Blik,
han havde for Farvernes Sammenstilling og symfoniske Virkning.
Men hans maaske noget tørre Virkelighedssans strakte ikke til,
naar han skulde sammensætte et Historiemaleri og give Sammenspillet 
mellem Personerne dramatisk Udtryk. Høyen fandt «hans
historiske Sager altid utaalelige», og selv i hans senere Genrebilleder 
var det mere den portrætagtige, omhyggelige Udførelse og den
heldige Farvevirkning end det sjælelige Liv, der gav hans Billeder
Interesse. Imidlertid havde han begyndt at udstille allerede 1824,
Portrætter, enkelte Motiver fra Walter Scott og Ossian og, med
større Held, arkitektoniske Studier: «Figursalen paa Charlottenborg»,
«Børstrappen», «Toldboden», «Marked i Viborg», 
«Fængselsbygningen ved Raad- og Domhuset» m. fl. med sirlig udførte 
Figurer, grebne ud af det daglige Liv, men i Almindelighed kun virkende
som malerisk Staffage, hvor meget end den øvede Figurmaler var
kjendelig i Udførelsen; kun undtagelsesvis kunde en Figur have et
saadant Præg af personligt Liv, at man ret kunde glæde sig over
den. Men Helheden i den maleriske Virkning, som, trods den
udførlige Fordybelse i Enkelthederne, var fortrinlig holdt, gjorde
dog disse mindre Billeder til Kunstværker, der vakte Opmærksomhed 
og let fandt Kjøbere til Datidens mer end beskedne Priser,
50-70 Rdl. for et Billede, som det maaske havde taget Maaneder
at udføre. Blandt hans Portrætter var den næsten som Genrebillede
behandlede Gjengivelse af den gamle Maler Professor Lorentzen i
hel Figur, siddende foran Staffeliet i sin Malerstue, et baade fra
Formens og Farvens Side vellykket Billede, om end af lille Omfang.

R.s Ønske om at komme udenlands (1833) vandt derfor hurtig
Anklang i Akademiet, der varmt anbefalede ham for hans Talent
som Portrætmaler, og 1834 fik han Rejseunderstøttelse af Fonden
ad usus publicos og afrejste til Italien. Her mødtes han med
Arkitekten M. Bindesbøll og rejste Aaret efter med ham til
Tyrkiet og Grækenland, en Rejse, som den Gang hørte til
Sjældenhederne. Hans fortrinlige Studier fra disse Egne vakte 
derfor megen Opmærksomhed i Akademiet, og de Billeder, som han i
de følgende Aar udførte efter dem, tiltalte Publikum ikke alene 
ved Udførelsen, men ogsaa ved det fremmedartede Præg, der ligesom
hensatte Beskueren i en sol- og farverig Æventyrverden. Da han i
1837 var kommen hjem, blev han paa de nys nævnte Studier
enstemmig agreeret og fik til Opgave for at blive Medlem at male
et Optrin af det tyrkiske F'olkeliv. Han tog sit Motiv fra en Studie
af «Karavanebroen i Nærheden af Srnyrna» og blev 1838 enstemmig
optagen til Medlem. Forinden var ved Foraarsudstillingen s. A.
Udstillingsmedaillen bleven ham tilkjendt, den første Gang, denne
Medaille blev uddelt, for et i rig Farveharmoni udført Billede: «En
tyrkisk Notar, som afslutter en Ægtepagt» (Moltkes Malerisamling).

Hans Helbred var ikke godt, og efter at han 29. Avg. 1839 havde 
ægtet Rose Frederikke Schiøtt (f. 1810 d. 1859), rejste han
om Efteraaret atter til Syden i Haab om, at et Ophold i Italien
skulde styrke hans Helbred. Trods al Sygelighed malede han under
dette Ophold i Italien et af sine livfuldeste Billeder: «Torvet i
Amalfi» (udstillet 1842). Efter Hjemkomsten i 1841 udførte han
paa Grundlag af ældre og nyere Studier 2 saa forskjellige, men i 
sund Opfattelse lige værdifulde Billeder som «0sterlændere uden for
et tyrkisk Kaffehus» (udstillet 1845) og «Skagboere ved Stranden»
(udstillet 1848), der begge tilhøre Statens Samling. Et af de
Billeder, hvori hans Sans for fin og sanddru Farvevirkning træder mest
levende frem, er «Kapellet i Klosteret St. Benedetto i Subiaco»
(1843), der ligeledes findes i Statens Samling. I 1844 blev han
Professor ved Akademiets Modelskole og saa en mere betrygget
Fremtid i Møde, men en Underlivssygdom, der fra Ungdomsaarene
havde tæret paa hans Kræfter, fik forholdsvis pludselig Karakter
af en Kræftsygdom i Maven. Efter et kort Sygeleje afgik han ved
Døden 29. Marts 1848, efterladende sin unge Hustru som Enke med
flere smaa Børn.

Weilbach, Nyt Kunstnerlex.

<i>Ph. Weilbach.</i>

</chapter><chapter name="Rørdam, Hans Christian, 1803-69, Præst og theologisk Forfatter">

<b>Rørdam, Hans Christian,</b> 1803-69, Præst og theologisk Forfatter, 
tilhørte en gammel sjællandsk Præsteslægt, der oprindelig hed
Brun, men o. 1700 skiftede Navn, i det en Gren kaldte sig
Lindam, en anden Rørdam, rimeligvis efter Byen Rørby. H. C. R.
var en Søn af Thomas Schat R., der ved hans Fødsel var Sognepræst 
i Serup og Lemming mellem Viborg og Silkeborg, til sidst
Sognepræst i Tølløse paa Sjælland og Provst for Merløse og Tudse
Herreder, og Cathrine Georgia f. Teilmann. Han blev født i Serup
18. Marts 1803, og efter at have modtaget Undervisning hjemme
kom han 1816 i Roskilde Skole, fra hvilken han blev dimitteret
1820. 1824 blev han theologisk Kandidat, og derpaa tilbragte han,
som Alumnus paa Elers' Kollegium, nogle Aar i Kjøbenhavn,
sysselsat med Undervisning (i v. Westens Skole) og med theologiske,
navnlig exegetiske, Studier. Han var, ligesom hans yngre Broder
Peter R. (s. ndfr.), i de Aar Medlem af en Vennekreds, «Fraternitas
sodalistica», til hvilken A. C. L. Heiberg, Gasse, Kalkar og andre
hørte. 1828 vandt han den theologiske Licentiatgrad ved en
Afhandling om det saakaldte Barnabas-Brevs Avthenti, og Aaret efter
blev han Sognepræst i Laastrup og Skals i Viborg Stift.

I sin afsides liggende jyske Præstegaard fortsatte han Studierne.
Han skrev en Fortolkning til Matthæus-Evangeliet (1838) og en
Disputats for den theologiske Doktorgrad, der behandlede de patristiske
Vidnesbyrd om vore kanoniske Evangeliers, særlig Matthæus-Evangeliets, 
Oprindelse (1839), og sammen med Præsten H. L. Møller udgav 
han et Skrift «Om Fornødenheden af en Reform i det kirkelige
Skriftemaal», en Sag, der optog ham stærkt og ogsaa senere 
gjentagne Gange bragte ham til at tage til Orde. 1840 blev han
Sognepræst ved Michaelis Kirke i Fredericia og Annexet Erridsø, og da
der i Okt. 1848 skulde skrides til Valg af et Medlem for Fredericia 
til den grundlovgivende Rigsforsamling, stillede han sig; men
han blev ikke valgt. Som Præst i Fredericia oplevede han
Krigens Trængsler, og senere var han Medlem baade af den
private og af den af Regeringen indsatte Komité, der skulde
understøtte dem af Fredericias Indbyggere, der havde lidt ved
Bombardementet. 1850 blev han Sognepræst for Hammer og Lundby,
og hans Anseelse som Præst og Theolog var saa stor, at han blev
valgt til at være med i den Kirkekommission (1854), der navnlig
skulde drøfte Forfatningssagen. Som Præst paa Sjælland tog han
ogsaa virksom Del i Roskilde Præstekonvents Møder, og en Tid
lang var han Konventets Formand. 1868 blev han Medlem af den
anden Kirkekommission, og paa den indbragte han Forslag om
Oprettelse af en theologisk Examenskommission, om en Reform af
det kirkelige Skriftemaal, om en Revision af Ritualet og af Bønnerne
i Salmebogen, om Salget af Salmebøger og Bibler, henhørende
under Waisenhusets Privilegium, og om en Udvidelse af
Valgmenighedsloven.

Fra Fredericia havde han udsendt en populær Kirkehistorie
(1849; 2. Opl. 1858) og forskjellige Prædikener til Erindring om
Krigstiden i 1848 og om 6. Juli 1849 (1849 og 1850). Paa Sjælland
fortsatte han sin Forfattervirksomhed. Han belyste «Den romerske
Kirkes Indbydelse til de troende» (1854) og den tridentinske
Trosbekjendelse (I-II, 1854) og udsendte et Par nyttige Smaaskrifter 
til Vejledning ved Bekæmpelsen af Mormonismen («Om Mormonerne»,
1852, 3 Oplag; «Nyt Bidrag til Oplysning om Mormonerne», 1854);
desuden gav han en Udvikling af Luthers lille Katekismus (1854)
og et Bidrag til Forklaring af «Vor Kirkes offentlige Gudstjeneste«
(1863). 1853 optraadte han ogsaa med et lille Skrift til Forsvar for
Konferensraad Wegener, da denne var traadt i Skranken for
Kongelovens Arvefølge. Ved sine Skrifter og ved sin livlige og dygtige
Deltagelse i de kirkelige Forhandlinger vandt han et i alle Lejre
anset Navn. Han døde 21. Dec. 1869.

7. Avg. 1829 havde han ægtet Conradine Engelbreth (d. 1885),
Datter af den lærde Præst W. F. E. (IV, 513), en højsindet og
energisk Kvinde, der hjalp sin Mand med at give Hjemmet et
saadant Præg, at der fra det kunde udgaa Sønner, som have fortsat
den gamle Præsteslægts kirkelige og videnskabelige Traditioner. 
Kirkehist. Saml. 3. R. II. 
Solennia academica 1828 S. 16 f.
Universitetsprogr. t. Reformationsfesten 1839 S. 139 f. 
Erslew, Forf. Lex. 
H. F. Rørdam, Peter Rørdam I-III, passim.

<i>Fr. Nielsen.</i>

</chapter><chapter name="Rørdam, Holger Frederik, f. 1830, Præst og Historiker">

<b>Rørdam, Holger Frederik,</b> f. 1830, Præst og Historiker, er
en Søn af ovfr. nævnte Sognepræst Hans Chr. R. Han blev født
i Laastrup Præstegaard 14. Juni 1830 og undervist i Hjemmet,
indtil han 1841 kom i Fredericia Skole, fra hvilken han blev
dimitteret 1847. Som Student valgte han strax det theologiske Studium,
og efter 2. Examen vendte han hjem til Fredericia for at studere
under sin Faders Vejledning; Krigsurolighederne og Fredericias
Belejring nødte ham dog efter et halvt Aars Forløb til igjen at gaa
til Kjøbenhavn. 1853 underkastede han sig den theologiske
Embedsprøve, og i de følgende Aar delte han, som Alumnus paa
Borchs Kollegium, sin Tid mellem Undervisning, navnlig Manuduktion 
til Artium, og historiske Studier. 1854 var han en af Indbyderne 
til Stiftelsen af «Nordisk Universitetstidsskrift», og de fleste
af Tidsskriftets Bestyrelsesmøder bleve holdte i hans Stue paa
Kollegiet. 1855 udkom, som Førstegrøden af hans historiske Studier,
«De danske og norske Studenters Deltagelse i Kjøbenhavns Forsvar 
mod Carl Gustav». 1857 blev han valgt til Medlem af Bestyrelsen 
for Selskabet for Danmarks Kirkehistorie og tillige til
Udgiver af Selskabets Tidsskrift, og derved fik han Opfordring til
særlig at sysle med den danske Kirkes Historie. Ved hans flittige
Benyttelse af Bibliothekernes og Arkivernes haandskrevne Skatte bleve
hans Samlinger til den danske Kirkes og Skoles Historie i Aarenes
Løb meget righoldige, og af sit rige Forraad har han i en lang
Aarrække i «Kirkehistoriske Samlinger» meddelt en Mængde
Aktstykker og Afhandlinger, der have gjort det kirkehistoriske
Selskabs Tidsskrift til en uvurderlig Kilde til det danske Aandslivs
Historie, navnlig i det 16. og 17. Hundredaar. Desuden har han
ofte paa Selskabets Møder i Landets forskjellige Egne med rund
Haand uddelt af sin rige Skat for at vække og nære Sansen for
de stedlige kirkehistoriske Minder.

De historiske Studier bragte ham dog ikke til at opgive Tanken 
om en præstelig Virksomhed, og flere Sommerrejser til Sønderjylland 
lagde ham det nær at søge en kirkelig Gjerning der. I Sept. 
1860 blev han kaldet til Satrup i Gottorp Provsti, i Landskabet 
Angel. Satrup Sogn laa i de saakaldte blandede Distrikter;
derfor maatte han skiftevis prædike paa Dansk og Tysk. Dette
voldte ham dog ikke Vanskelighed, og han følte sig snart hjemme 
der, oplivet og opmuntret ved en vækkende Omgang med en Kreds
af yngre Præster, som jævnlig samledes for at drøfte kirkelige og
theologiske Æmner. Efter at han havde fuldendt det værdifulde
Skrift om «Kjøbenhavns Kirker og Klostre i Middelalderen» (1859-63), 
vendte hans Studier sig ganske naturlig til den sønderjyske
Kirkes Historie, og sammen med sin Nabo Præsten Immanuel
Barfod i Sørup (I, 528) udgav han en «Kirkekalender for Slesvig
Stift» (I-II, 1862-64), af hvilken han selv skrev den
kirkehistoriske Del.

Krigen 1864 gjorde imidlertid brat Ende paa hans i mange
Henseender indholdsrige Liv i Angel, der krævede Opbud af alle
Kræfter for at overvinde de Vanskeligheder, som baade i national
og kirkelig Henseende mødte den danske Præst. Efter Opgivelsen
af Danevirkestillingen var det fredelige Liv i den angelske
Præstegaard til Ende, og Præsten i Satrup følte det som en Lettelse, 
da han i Marts blev afsat af den østerrigsk-preussiske Civiløvrighed.
Siden fik han ad flere Veje at vide, at Menigheden i Satrup hurtig
havde fortrudt, at den ikke med tilstrækkelig Kraft havde modsat
sig hans Afsættelse. Men denne friede ham fra at leve under
Forhold, der dog i Længden vilde være uudholdelige for en dansk
Mand.

I April 1864 naaede han over Lybek Kjøbenhavn, og der fortsatte 
han, under vanskelige økonomiske Forhold, baade Præstegjerningen 
og Studierne. Fra Maj til Dec. 1864 var han en daglig
Gjæst paa Lasarettet paa Frederiksberg Slot; fra Okt. 1866 til
Juli 1867 fungerede han, under Sognepræstens Fraværelse paa en
Udenlandsrejse (V, 459), som Hjælpepræst ved Johanneskirken paa
Nørrebro, og i Sommeren 1868 var han en Tid lang konstitueret
som Sognepræst ved denne Kirke. Fra hans ufrivillige og i flere
Henseender trange kjøbenhavnske Otium stammer, foruden mange
mindre Afhandlinger, en Monografi om M. Jørgen Jensen Sadolin
(1866), en Fremstilling af «Skolens og Opdragelsens Historie; I.
Oldtiden» (1866) og hans fortjenstfulde Afhandling for den filosofiske
Doktorgrad: «Historieskrivningen og Historieskriverne i Danmark
og Norge siden Reformationen; I. Tidsrummet fra Reformationen
indtil Anders Vedel» (1867). Allerede 1857 havde han udgivet
«Mester Anders Christensen Arrebos Levned og Skrifter» I-II;
1868 fulgte en Udgave af Peder Laurentsens «Malmøbog» og «Claus
Christoffersen Lyskanders Levned samt hans Bog om danske 
Skribenter», og s. A. udkom i. Hæfte af det betydelige Værk 
«Kjøbenhavns Universitets Historie fra 1537-1621» (I-IV, 1868-77),
der ved Universitetsfesten i 1879 fik et populært Supplement og en
Fortsættelse i Skriftet «Fra Universitetets Fortid».

1869 blev han kaldet til Præst i Kornerup og Svogerslev ved
Roskilde, et mindre Embede, der gav ham Lejlighed til med Kraft
at fortsætte Studierne til Danmarks Kirkehistorie, og s. A. blev
han Medlem af Kommissionen til Afholdelsen af Skolelærerexamen
med Forpligtelse til at være Examinator i Pædagogik og Censor i
praktisk Færdighed, et Hverv, som han røgtede til 1878. I sin
sjællandske Præstegaard fortsatte han den store Universitetshistorie
og udgav for det kongl. danske Selskab, af hvilket han blev
Medlem 1867, en Samling «Smaaskrifter af Hans Tausen» (1870)
foruden talrige og værdifulde Bidrag til «Kirkehistoriske Samlinger»,
og 1873 begyndte han Udgivelsen af «Monumenta historiæ Danicæ;
historiske Kildeskrifter og Bearbejdelser af dansk Historie, især fra
det 16. Aarhundrede» (I-II, 1873-75; 2. Række I-II, 1884-87),
der siden have fundet en Fortsættelse i «Historiske Samlinger og
Studier» (I-III, 1891-98). 1871 valgtes han til Medlem af 
Videnskabernes Selskab, og af dettes Regestakommission har 
han været Medlem siden 1872.

1876 blev han forflyttet til Brændekilde og Bellinge ved Odense,
og her fortsatte han sine Granskninger til Fædrelandets
Kirkehistorie, navnlig ved en omhyggelig Gjennemgang af Fyns Stifts
Bispearkiv, til hvilket Biskop Engelstofts Velvilje aabnede ham udstrakt
Adgang. Han tog tillige virksom Del i Fyns litterære Selskabs
Arbejder, foranledigede Oprettelsen af Fyns Stiftskonvent, for hvilket
han var Viceformand og, efter Strøms Fratrædelse (1883), en kort
Tid Formand. 1883 blev han sin Farbroder P. R.s Efterfølger som
Sognepræst i Kongens Lyngby, og derved kom han atter Hovedstadens 
Bibliotheker og Arkiver nærmere. Fra Lyngbytiden stamme
bl. a. hans Udgaver af «Danske Kirkelove» (I-III, 1883-89), af
«Skrifter fra Reformationstiden» (I-V, 1885-90), af Lyskanders
«Bille-Slægtens Rimkrønnike» (1888), af «Peter Rørdam; Blade af
hans Levnedsbog og Brevvexling» (I-III, 1891-95) og af «Breve
fra Jacob Langebek» (1895), de «Fortællinger af Danmarks
Kirkehistorie efter Reformationen», som han udgav sammen med L. Koch
(1889), det lille Skrift om «Valget af Kirkens Tjenere i Danmark»
(1893) og den lærde og udførlige Monografi om «Historieskriveren
Arild Huitfeldt» (1896).

Denne rige og betydningsfulde Forfattervirksomhed er udfoldet 
i den Fritid, som Præstegjerningen har levnet ham. Som Præst
og Theolog er han til Hælvten Martensens, til Hælvten Grundtvigs
Discipel, en Ireniker, der har søgt at lære af de forskjellige
Retninger i vor Folkekirke. Siden 1884 har han været Medlem af
Bestyrelsen af Grundtvigs Højskole, der i hans Bestyrelsestid er
bleven flyttet fra Marielyst ved Kjøbenhavn til Lyngby. -- 23. Maj
1856 ægtede han Helga Simonia Margrete Kalkar (f. 1832), Datter
af Sognepræst C. A. H. K. (IX, 80).

Univ. Progr. til Reformationsfesten 1867 S. 210 f.
Elvius, Danmarks Præstehist. 1869-84 S. 338 f.                                                                     

<i>Fr. Nielsen.</i>

</chapter><chapter name="Rørdam, Kristian, f. 1860, Geolog">

<b>Rørdam, Kristian,</b> f. 1860, Geolog. R., Søn af ovennævnte
Sognepræst Holger Fred. R., er født i Gladsaxe 22. Juli 1860.
Efter Skolegang i Roskilde og Odense Latinskoler blev han
Student 1878, tog 1884 Magisterkonferens med Kemi som Hovedfag
og forsvarede 1892 sin for den filosofiske Doktorgrad skrevne
Afhandling: «Saltvandsalluviet i det nordøstlige Sjælland» («Danm.s
geolog. Undersøgelse» II, 2). 15. Okt. 1886 ægtede han Astrid
Rørdam, Datter af nedennævnte Biskop Thom. Skat R. -- 
Foruden kortvarige Vikariater var R. efter Examen Assistent ved
Polyteknisk Læreanstalts Laboratorium samt Universitetets mineralogiske
Musæum; han droges under denne Tid mere og mere fra Kemien
over til Geologien, og hans første større Arbejde: «Undersøgelse
af mesozoiske Lerarter og Kaolin paa Bornholm» (Besvarelse af
Videnskabernes Selskab i 1887 for det Thottske Stipendium udsatte
Prisopgave, senere trykt i «Danm. geol. Undersøgelse » II, 1, 1890),
betegner Overgangen i saa Henseende. Da Danmarks geologiske
Undersøgelse oprettedes i 1888, knyttedes R. til den som Geolog
(senere med Titel Statsgeolog) for det sjællandske Omraade, og nu
fremkom jævnsides med de egentlige Kortlægningsarbejder flere
Arbejder i mere speciel videnskabelig Retning, hvoraf her skal nævnes
«Kridtformationen i Sjælland» («Danm. geol. Unders.» II, 6, 1897).
Ogsaa i populær Retning har R. ydet flere Bidrag, hvoraf hans i
«Frem» 1. Aarg. (1897-98) givne, letlæselige Skildring af
Danmarks Geologi har gjort hans Navn kjendt i den store
Befolkning. -- Ved Siden af Geologien dyrkede R. i en Aarrække
tillige Hydrografien og fik saaledes i 1893 Sæde i den da nedsatte
hydrografiske Kommission for de danske Farvande.

R. s geologiske Arbejder vise, at han har Blik for Tingenes
praktiske Side; sine Evner i saa Henseende fik han Anvendelse 
for, da han i 1896 overtog en Direktørplads ved den Ankerske
Marmorforretning, ved Siden af hvilken han dog bibeholdt sin
Stilling ved den geologiske Undersøgelse. Begge Dele opgav han i
Sept. 1900 for at overtage Ledelsen af den under Østasiatisk
Kompagnis Avspicier grundlagte Minedrift i Siam.

Univ. Progr. til Reformationsfesten  1892.

<i>V. Hintze.</i>

</chapter><chapter name="Rørdam, Peter, 1806-83, Præst">

<b>Rørdam, Peter,</b> 1806-83, Præst, var en yngre Broder til ovfr.
nævnte Sognepræst Hans Chr. R. Han blev født i Serup Præstegaard 
6. Maj 1806 og kom, 12 Aar gammel, i Roskilde Skole.
1823 blev han Student, men efter 2. Examen maatte han overtage
en Huslærerplads hos Provst Schack i Sengeløse, da hans Fader
ikke havde Raad til at holde ham i Kjøbenhavn. 1827 vendte
han tilbage til Hovedstaden, hvor han fik Plads paa Valkendorfs
Kollegium. 1829 blev han theologisk Kandidat, og Aaret efter tog
han til Hillerød som Huslærer hos Amtmand Treschow. Da hans
Fader døde 1831, opgav han denne Stilling og flyttede sammen
med sin Moder og sine Søstre til Kjøbenhavn. 1834-36 havde
han Bolig paa Borchs Kollegium.

Allerede som ganske ung havde han modtaget et stærkt
Indtryk af Grundtvigs Ven Præsten Gunni Busck (III, 264), hvis
trosvarme, milde og friske Prædiken i høj Grad havde tiltalt ham; 
i Kandidataarene blev han af F. E. Boisen (II, 475) ført til
Grundtvig, og han blev i Aarenes Løb en af dennes mest hengivne
Disciple, der paa sin egen Vis søgte at bringe flere af de grundtvigske 
Skoletanker ud i Livet. Om hans livlige og indtrængende
Religionsundervisning i v. Westens Institut have vi et uvildigt
Vidnesbyrd fra M. Goldschmidt («Livs Erindringer og Resultater» I),
der, skjønt Jøde, maatte være tilstede i Religionstimerne. Det var
dog især, da R. (1835) blev Lærer i Asylerne og senere (1838)
Bestyrer af den kjøbenhavnske Asylskole, at han fik Lejlighed til at
udfolde sine ejendommelige Lærergaver. Gjennem denne Virksomhed 
kom han tidlig i Forbindelse med den daværende Prinsesse
Caroline Amalie, og derved blev der lagt Grunden til et Venskab,
som varede Livet igjennem, og i hvilket den fromme Prinsesse ikke
var den alene modtagende; paa sin stille Maade øvede hun ved
en af ægte kvindelig Takt og overlegen Sikkerhed præget Kritik
en ikke ringe Indflydelse paa sin Ven og Præst. Ved hendes Hjælp
blev det R. muligt 1837-38 at foretage en Rejse, først til Ems,
derpaa over Holland og England til Madeira for at styrke sit 
nedbrudte Helbred. Efter hans Hjemkomst dannedes der paa Amalienborg 
et lille Selskab, der skulde fortsætte den kristelige Opdragelse
af de Børn, som udgik fra Sølvgadens Asyl, og senere blev der
oprettet 2 Asylskoler, en for Drenge og en for Piger. R. blev den
omtalte Forenings Sekretær og den ene Asylskoles Bestyrer, og i
denne første «Friskole» i grundtvigsk Stil fejrede han sine første
Triumfer.

Men i Længden kunde det ikke tilfredsstille ham at ofre sin
Tid og Kraft paa Undervisningen af det Par Snese Børn, der søgte
til Asylskolen. Han havde helst set, at der i Hovedstaden selv
havde aabnet sig en anden, større Virksomhed for ham i Kirke
eller Skole; men Biskop Mynster ønskede ikke, at han der kom i
en anden Stilling, som kunde give ham endnu mere Indflydelse
end den, han allerede havde ved sin Forbindelse med Dronningen.
Han maatte da søge sig en Virkeplads uden for Hovedstaden, og
1841 blev han Sognepræst i Mern mellem Præstø og Vordingborg.
Som Præst paa Landet traadte han i nøje Forhold til sine
Sognefolk; han sang for dem og med dem og søgte at aabne deres
Øren ikke alene for Evangeliet, men ogsaa for den folkelige
Oplysning, han vilde gjøre dem delagtige i. Ogsaa der lykkedes hans
Arbejde, og Grundtvig glædede sig over «den danske Bondepræst
i Mern», der selv var levende og forstod at vække Liv omkring
sig, en af hans bedste Jævninger baade paa det kristelige og det
folkelige Omraade. R. selv var ogsaa tilfreds; «jeg lever
kongeligt, virksomt, ganske efter mit eget Sind, glæder mange 
Mennesker og er selv glad», skrev han til sin Mester. Men Tankerne 
gik dog stadig til Kjøbenhavn, og da der 1844 skulde udnævnes en
Direktør for det kjøbenhavnske Skolevæsen, kom der Uro over
ham. I den Stilling vilde han faa «ordentlig Magt og Ansvar,
saa det kunde blive til en Bedrift»; derfor attraaede han den
stærkt. Dronningen gav ham en varm Anbefaling, men det hjalp
ikke; Stemann og Mynster frygtede for, at han ikke skulde kunne
komme til rette med det administrative og vilde blive «chikaneret
paa alle mulige Maader». Han blev da foreløbig i Mern og
virkede som før med den største Nidkjærhed og Utrættelighed for
Menighedens kristelige og folkelige Vækkelse, og hans Præstegaards 
Brand (Sept. 1847) kunde ikke mindske hans Glæde over
at være kommen til et Sogn, hvor alt syntes at lykkes saa godt
for ham.

Det varede dog ikke længe, før de politiske Bølger ogsaa i 
hans Kreds begyndte at gaa højt og at frembringe Spaltninger. I
Okt. 1848, da der skulde være Valg til den grundlovgivende
Rigsforsamling, stod den ilde berygtede Væver Hans Hansen af Mern
over for Professor H. N. Clausen paa Valgtribunen. R. ledede
Valghandlingen som Valgbestyrelsens Formand, og han slog et
alvorligt Slag for Clausen, saa at denne fik et stærkt Indtryk af
«R.s Greb paa at tale Menigmand til». Men Væveren blev valgt,
og R. gav sin Harme Luft i et Par djærve Prædikener, i hvilke
han lod sin Menighed høre, at det var Lyst til Vold og Rov, der
havde raadet ved Valget, og at Krage søger Mage. Tidligere
havde Næstved haft et «dansk Samfund »; nu fik Byen et nyt
Selskab, «den danske Enighed», der skulde fremme Oplysning og
Broderskab og virke for at forsyne Rigsdagen med gode Ombud.
I 1849 var Biskop Mynster paa Visitats i Mern, og han glædede
Dronningen ved at sige, at han «næsten aldrig havde set en mere
opmærksom og andægtig Menighed eller hørt en mere opbyggelig
Prædiken». En ung Skotte, der en Tid lang opholdt sig i Mern
Præstegaard, gav samtidig en i høj Grad sympathetisk Skildring
af det Liv, som levedes der (A. Hamilton, Sixteen months in the
Danish isles, I-II, Lond. 1852).

Mern var dog ikke Kjøbenhavn, og der var langt fra den
sjællandske Præstegaard til Amalienborg og Sorgenfri, hvor R.s
højbaarne Veninde færdedes. Men i Okt. 1855 blev Sognekaldet
i Kongens Lyngby ledigt, og Enkedronningen skrev da strax Breve
til Kongen og Kultusministeren for at skaffe sin Ven det ledige
Kald. I Jan. 1856 kom Udnævnelsen, og dermed traadte R. ind
i det sidste Afsnit af sin Virksomhed. I Lyngby havde han en Del
af Aaret Enkedronningen i sin umiddelbare Nærhed, og mange
trofaste Veninder og Venner søgte Søndag efter Søndag ud til Kirken 
i Lyngby og det 1863 aabnede Kapel i Taarbæk. Da Jærnbanen kom,
gik der om Søndagen et «Kirketog», der var afpasset saaledes, at
man med det kom fra Kjøbenhavn til Lyngby lige til Kirketid. Til
Brug for Menigheden der samlede R. et «Tillæg» efter «Festsalmernes» 
Mønster, og det blev efterhaanden, ligesom P. A. Fengers,
til en hel Salmebog, «Lyngbysalmebogen». Da der atter kom
Krig i Landet, meldte R. sig, og fra Marts til Avg. 1864 virkede
han som Feltpræst, med den Trofasthed, der havde staaet sin
Prøve, og med en Forening af dyb kristelig Alvor og sund menneskelig 
Sans, som ikke forfejlede sin Virkning hverken paa Officerer
eller Soldater. Til Brug for Hæren samlede han et Hæfte «Salmer 
for danske Krigere» (1864), og han var selv den ivrigste til at
synge dem ind i Soldaterne. Et Par Aar efter Fredens Slutning
(1866) havde han den store Sorg at miste sin Hustru, Jutta
Christiane Olivia Bertha f. Carlsen (Datter af Chr. Rasmussen C. til
Gammel Kjøgegaard), som han havde ægtet 1850, og da den politiske
Strid udbrød, faldt der tunge Skygger over hans Liv. Han misbilligede 
i høj Grad sine grundtvigske Venners Tilslutning til «det
forenede Venstre» og advarede gjentagne Gange paa Vennemøder
med stor Styrke imod, hvad han kaldte «at lefle for Talmajestæten». 
Hans Advarsler gjorde ikke Indtryk paa mange, og den Vending, 
de politiske Forhold toge, fyldte ham med bange Anelser for
Fædrelandet. 1883 søgte han, bøjet af Sygdom, sin Afsked, men
inden han havde forladt Lyngby Præstegaard, døde han (18. Sept.
1883).

Foruden «24 Feltprædikener» (1864) har han udgivet en Postil
(«Prædikener», 1879) og en stor Samling «Lejlighedstaler» (1880),
der afspejle hans Ejendommelighed. Der var over hans Personlighed 
noget tætsluttet og over hans Prædiken en Ensformighed,
der baade var en Styrke og en Svaghed. Han lærte af alt, hvad
han læste og saa, men brugte det paa sin ejendommelige Maade
til at indskærpe de enfoldige Sandheder og den Levevisdom, som
det var hans Opgave at indprente sine Tilhørere og sine Omgivelser. 
Han kjendte Gjentagelsens Hemmelighed, og han blev aldrig
trættende, selv naar han sagde det, som han havde sagt mange
Gange tilforn; thi bag ved hans Ord stod der en Mand, en
udviklet kristelig Personlighed, der talte uden Frygt for 
«Talmajestæten» og andre Majestæter, men med Kjærlighed baade 
til lave og høje. Hans Styrke laa paa Enkelthedernes Omraade. «At
danne et Hele, det formaar jeg ikke; Enkeltheder glæder mig»,
skrev han 1841 til Grundtvig; og dette mærkedes til det sidste
paa hans Prædiken, der virkede, paa mange forskjellige Naturer
uimodstaaelig, ved ypperlige Enkeltheder, som vidnede om en rig
kristelig Erfaring og megen Menneskekundskab. Og ogsaa uden
for Kirken bar han Præsten med sig i sin Tale og sin Færd, men
ikke i sin Klædedragt, altid djærv og sandhedskj ærlig, men ogsaa
altid med et eget Blink i Øjet, der røbede det rige Lune og det
varme Hjærte.

Fr. Nielsen, Karakteristiker og Kritiker (1884). 
H. F. Rørdam, P. R.; Blade af hans Levnedsbog og Brevvexling, I-III (1891-95). 
M. Pontoppidan, En dansk Præst, 2. Opl. (1898).

<i>Fr. Nielsen.</i>
</chapter>
<chapter name="Rørdam, Thomas Ludvig, 1836-94, Præst">

<b>Rørdam, Thomas Ludvig,</b> 1836-94, Præst, fødtes 11. Maj
1836 paa Harboøre, hvor hans Fader, Hans Nicolai Kellermann R.,
en Broder til ovennævnte Hans Chr. og Peter R., da var Præst;
hans Moder, Valdemarine Charlotte f. Birkedal, var en Søster til
Præsten V. B. (II, 304).  12 Aar gammel kom han, da Faderen
var bleven forflyttet til Ondløse og Søndersted paa Sjælland, i
Roskilde Skole, og fra den blev han dimitteret til Universitetet
1854.  1861 blev han theologisk Kandidat, og 1863 ægtede han
Clara Sophie Clausen, Datter af Præsten Emil Theodor C. (III, 604).
Det nygifte Par tog Bolig i Stege, hvor T. R., under Præsten F.
E. Boisens (II, 475) Ægide, havde aabnet en privat Skole; han
var tillige en flittig Medarbejder ved Boisens «Budstikke», og
enkelte af hans Bidrag til dette Tidsskrift (navnlig den varmtfølte
Artikel «Hvad Kirkeklokken nu fortæller», 15. Dec. 1864) vakte
stor Paaskjønnelse.  Virksomheden i Stege fik imidlertid en brat
Afslutning, da Brystsvaghed nødte ham til allerede i Efteraaret
1865 ved Venners Hjælp at søge Helbredelse i Syden.  Opholdet
i Italien skaffede ham dog ikke Sundheden tilbage; først ved en
energisk Diæt blev han saa rask, at han 1868 kunde overtage et
Kapellani i Rerslev paa Sjælland.  5 Aar efter blev han  Sognepræst 
i Norup paa den fynske Slette; 1879 blev han forflyttet til
Vejlø og 1892 til Gamtofte.  Her bukkede han allerede 30. Okt.
1894 under for et Hjærteonde, som i flere Aar havde lammet hans
Arbejde.  R. var en irenisk Natur, der paa forskjellig Vis,
navnlig ved Udgivelsen af «Kirkebladet» (siden 1877), stræbte at
tilvejebringe Forstaaelse imellem den grundtvigske Retning og dens
kirkelige Modstandere, særlig den indre Mission.  Han var en varm
Ven af Bethesdamøderne og Santhalmissionen, og da «det forenede
Venstre» var dannet, skrev han «Vennebrev til Grundtvigianerne i
«det forenede Venstre» (1874) for at drage sine Meningsfæller bort
fra en Sammenslutning, der i hans Øjne var en falsk Alliance.
Det var en Artikel af ham (i «Dansk Kirketid.» 1878, Nr. 10), der
vakte en langvarig Fejde om Bjørnstjerne Bjørnsons Stilling til
Kristendommen.

Højskolebladet XIX og XX.
Til Minde om Pastor Th. R. (1895).
Dagbogsoptegnelser af Th. R.s efterladte Dagbøger (1896).


<i>Fr. Nielsen.</i>

</chapter><chapter name="Rørdam, Thomas Skat, f. 1832, Biskop">

<b>Rørdam, Thomas Skat,</b> f. 1832, Biskop, er en Søn af ovfr.
nævnte Sognepræst Hans Chr. R.  Han blev født i Laastrup
Præstegaard 11. Febr. 1832 og kom, 9 Aar gammel, i Fredericia Skole, 
fra hvilken han blev dimitteret 1848. Efter at have taget 2.
Examen tilbragte han iVs Aar i Hjemmet for under sin Faders
Vejledning at begynde det theologiske Studium, og da han 1851 
vendte tilbage til Universitetet, kastede han sig ikke alene over
Theologien, men ogsaa over de østerlandske Sprog, i hvilke især
Professor C. Hermansen var hans Lærer. 1855 blev han theologisk
Kandidat, og derpaa fik han Bolig paa Borchs Kollegium. 1857
foretog han med offentlig Understøttelse en Rejse til England for
at studere de syriske Haandskrifter, der kort i Forvejen vare
erhvervede i de nitriske Klostre. Han undersøgte navnlig Biskop
Paulus fra Tellas syriske Oversættelse af den hexaplariske
Septuagintatext (fra 616 eller 617), og af den udgav han Dommernes 
og Ruths Bog med græsk Oversættelse og en Afhandling om Paulus
fra Tella som Oversætter (1859-61). Ved dette lærde Arbejde,
der nyder stor Anseelse blandt Syriologer, vandt han (1859) den
filosofiske Doktorgrad.

Efter sin Hjemkomst fra England ægtede han (19. Maj 1858)
Ovine Marie Frederikke Hauch (f. 13. Juni 1834), Datter af Digteren 
Johannes Carsten H. (Vil, 143), og i de følgende Aar opholdt han 
sig i Kjøbenhavn, sysselsat dels med Studier, dels med Manuduktion 
til theologisk Embedsexamen og Undervisning paa Blaagaard 
Seminarium. Samtidig øvede han som Leder af «Theologisk
Samfund» en ikke ubetydelig Indflydelse paa mange theologiske
studerende, og en kort Tid (1. Maj 1862 til 1. Nov. 1863) var han
Forstander for Missionsskolen i Kjøbenhavn (om Grunden til hans
Fratræden fra denne Stilling s. «Dansk Kirketid.» 1863, Nr. 52).
1866 tog han Del i Konkurrencen om en theologisk Docentpost i
Ethik («Af handlinger ved den theologiske Konkurrence», 1867), og
s. A. udgav han «Historisk Oplysning om den hellige Skrift» (3.
Opl. 1884). Næste Aar fulgte «Den kristelige Lære, fremstillet i
Sammenhæng» (6. Opl. 1892), der var en Frugt af hans theologiske
Manuduktion og Undervisningen paa Blaagaard Seminarium. Denne
populære Dogmatik bærer helt igjennem et stærkt Præg af hans
orthodox-lutherske Grundanskuelse, paa enkelte Punkter ogsaa af
Paavirkningen fra Grundtvig; den indviklede ham i en Fejde med
Biskop P. G. Brammer («Forsvar mod Biskop P. G. Brammers
Angreb paa «Den kristelige Lære», 1869).

Da der ikke syntes at skulle aabne sig Udsigt for ham til en
Ansættelse ved Universitetet, søgte han Præstekald paa Landet.
1869 blev han Præst i Sønderup og Nordrup, Sjællands Stift, og 
1873 blev han C. J. Brandts Efterfølger i Rønnebæk og Olstrup i
samme Stift. 1871 blev han Medlem af det første Censorhold ved
den theologiske Examen, og dette Hverv varetog han til 1886. I
de sjællandske Præstegaarde fortsatte han ogsaa Studierne og fulgte
med Opmærksomhed de theologiske Forhandlinger. Ofte gav han
sit Ord med i Laget, snart ved Artikler i «Dansk Kirketidende»,
snart ved mindre Skrifter og Foredrag («Grundtvig og Luthers lille
Katekismus», 1873; «Tidens Alvor», 1876; «Ret og Frihed», 1877;
«Det er godt at haabe», 1879), og han var i mange kristelig vakte
Kredse paa Sjælland en meget paaskjønnet Foredragsholder, som
i de politisk bevægede Tider jævnlig fik Lejlighed til at tale et
besindigt og beroligende Ord og at indskærpe sine Tilhørere
«Tidens Alvor». Han tog ogsaa Del i de grundtvigske Vennemøder,
altid med Stade paa Retningens højre Fløj, og paa Vennemødet
1879 (s. Beretningen om dette Møde) hævdede han, at Trosbekjendelsen 
«ikke er et udvortes Bogstav, men et aandeligt Grænseskjel,
givet Menigheden ikke til at dømme med, men til at leve ved» -- 
en Udtalelse, der fremkaldte Modsigelse fra adskillige af Grundtvigs 
Disciple. At den gamle Kjærlighed til det syriske Sprog og
den syriske Litteratur ikke var rustet, viste han ved en fortrinlig
Oversættelse af nogle af Afrem Syrers «Aandelige Digte» (1879).

Det var ikke underligt, at efterhaanden flere og flere kom til
den Overbevisning, at Hovedstaden vilde være den rette Virkeplads
for en Mand med R.s Gaver og aandelige Overlegenhed, og at
han ogsaa selv kunde ønske at faa en Gjerning der inde. I Foraaret 
1880, da Helligaandskirken efter den omfattende Restavration
igjen blev aabnet, blev han dens Sognepræst, og han samlede
hurtig en stor Menighed, der helt fyldte det gamle Kirkehus. Det
var ikke bestikkende ydre Gaver, der droge de mange, indbyrdes
højst forskjellige Tilhørere, navnlig mange Mænd af de dannede
Klasser og studerende, til hans Kirke, men hans ægte bibelske,
jævne og dog saa indtrængende Forkyndelse. Som Prædikant forstaar 
R. af den hellige Skrifts Skatkammer at fremtage ikke blot
gammelt, men ogsaa nyt, og uden at forfalde til Journalistik paa
Prædikestolen har han en ejendommelig Evne til at kaste 
Kristendommens Lys over de Spørgsmaal, der røre sig i hans nærmeste
Kreds, og at virke baade direkte og indirekte apologetisk.
Aandelig-Sundhed, grundigt Kjendskab til det sjælelige Liv og en
medfødt Logik aabenbare sig i hans Forkyndelse, og denne bæres frem
af en Personlighed, der i en sjælden Grad forstaar at give sine 
Ord Vægt som «en troværdig Tale». En Samling Prædikener fra
hans første Præstetid foreligger trykt i «Kirkeaaret, en Aargang
Prædikener» (2. Opl. 1890), og den har siden fundet en Fortsættelse 
i en ny Samling over de nye Texter («Naadens Aar», 1899).
Kort efter at R. var kommen til Hovedstaden, fik han i det lille
Skrift «De kirkelige Frihedskrav» (2. Opl. 1881) Lejlighed til at
fremsætte og begrunde forskjellige besindige kirkelige Reformforslag
og til at hævde de folkekirkelige Synspunkter over for de frikirkelige 
Tendenser i visse Dele af den grundtvigske Kreds; og da
Rigsdagen 1884 aabnedes, holdt han, med Christiansborg Slots
rygende Brandtomt som Baggrund, en indtrængende Prædiken om
Tidens Alvor.

1886 ombyttede han Helligaandskirkens Prædikestol med 
Holmens Kirkes, og som Holmens Provst kom han tillige til at
indtage en ledende Stilling blandt Hovedstadens Præsteskab og over
for mange af Kjøbenhavns kirkelige Anliggender. De fleste af
Byens Præster sloge Kreds omkring ham, og paa Bethesdamøderne
stod han som en sikker Talsmand for aandelig Sundhed og
kirkelig Besindighed. Og trods den store og anstrængende Præstegjerning 
fik han Tid til at fuldende en ny Oversættelse af det nye
Testamente, ledsaget af korte Indledninger og Anmærkninger (1887-92; 
2. Opl. 1894-95; en Textudgave alene udkom 1896). Dette
Værk hviler paa et betydeligt videnskabeligt Forarbejde baade i
Retning af Textkritik og Exegese. Oversættelsen vidner helt
igjennem om stor Troskab over for Grundtexten, og uden helt at
bryde med det overleverede Bibelmaal har R., i højere Grad end
de tidligere Oversættelser, søgt at forene Hensynet til Modersmaalets
Renhed med Troskaben mod Græsken. Det var navnlig med Henblik 
paa dette fremragende Arbejde, at det theologiske Fakultet
1894, ved Kronprinseparrets Sølvbryllup, tildelte ham den theologiske
Æresdoktorgrad.

Da Fog 1895 nedlagde den sjællandske Hyrdestav, blev R. hans
Efterfølger, efter at der forud fra en meget stor Del af Stiftets 
Præster var udtalt et Ønske om at se ham paa denne Plads. Det første,
der her ventede ham, var Fortsættelsen og Fuldendelsen af det
Arbejde for Opførelsen af nye Kirkebygninger og Sognedeling i
Hovedstaden, som et Lægmandsudvalg i flere Aar med Iver og Energi
havde holdt i Gang. Kort efter sin Overtagelse af Bispeembedet
dannede han «det kjøbenhavnske Kirkefond». Derved blev Kirkesagen 
knæsat af den kirkelige Øvrighed, og Arbejdet for den blev 
knyttet fastere til den folkekirkelige Ordning. Kirke har rejst
sig ved Kirke i Hovedstadens folkerige Sogne, og R. er derved
kommet til at foretage en usædvanlig stor Mængde Kirkeindvielser.
Under hans Forsæde har det kirkelige Raad tilendebragt Revisionen 
af Ritualerne og ført Salmebogssagen til en Afslutning. Som
Holmens Provst havde han, sammen med Professor Fr. Nielsen,
udgivet et Forslag til et lempeligt Gjennemsyn af Ritualerne for
Daab og Nadver; nu er det overdraget ham, paa Grundlag af de
af det kirkelige Raad reviderede Ritualer, at tilvejebringe en ny
Udgave af Alterbogen. Han var Medlem af det private Udvalg,
der fremlagde Forslaget til «Salmebog for Kirke og Hjem» i dets
forskjellige Skikkelser, og en af dem, der udarbejdede det sidste
«Tillæg» til Roskilde Konvents Salmebog. Som Sjællands Biskop
faldt det i hans Lod at have Tilsyn med den endelige Redaktion 
af «Salmebog for Kirke og Hjem» og med Udarbejdelsen af
«Hjælpetillægget» til denne.

1894, ved sit 25 Aars Jubilæum som Præst, fik R. Kommandørkorset 
af 2. Grad; 1898 blev han Kommandør af 1. Grad, 1900
Ordensbiskop.

Universitetsprogrammer til Reformationsfesterne 1859 og 1894. 
Elvius, Danmarks Præstehist. 1869-84 S. 275. 
Illustr. Tid. XXXVI, Nr. 23.

<i>Fr. Nielsen.</i>

</chapter><chapter name="">

<b>Rørdam, Valdemar,</b> f. 1872, Forfatter. R. er født 23. Sept. 
1872 i Dalby Præstegaard ved Tureby som Søn af daværende
Kapellan i Stege Hans Kristian R. (en Broder til ovennævnte
Sognepræst Thom. Ludv. R.) og Ingeborg Bolette f. Olsen. 1884 kom
han som Kostgænger til Lyngby Realskole, hvorfra han 1888 tog
almindelig Forberedelsesexamen, og 1890 blev han, privat dimitteret,
Student. Derefter opholdt han sig et halvt Aar paa Askov Højskole,
tog Philosophicum og begyndte paa det juridiske Studium, men
nødtes til at tage ud som Huslærer paa forskjellige Gaarde i
Jylland. 1894 kom han tilbage til Hovedstaden, studerede Sprog og
Historie og underviste i Skoler. 1896 angrebes han af en saa
alvorlig Brystlidelse, at han allerede var opgivet, men 2 Aars
Ophold i Hjemmet bragte ham dog saa vidt, at han, da det
Anckerske Legat tildeltes ham, i 1898-99 kunde foretage en Rejse
til Schwarzwald (hvor han fuldkomment restitueredes paa et
Sanatorium), Schweits, Korsika og Italien. For Øjeblikket er han 
som fast Litteratur- og Theateranmelder knyttet til Dagbladet
«Samfundet ». -- R., der allerede som Barn skrev Digte, udgav 1895 
Digtsamlingen «Sol og Sky». Under sit Sygeleje skrev han «Tre
Strænge» (1897), der viser ham som en udpræget, talentfuld
Lyriker; 1898 udgav han Novellen «Paa Højskole», 1899 det episke
Digt «Bjovulv», 1900 Fortællingen «Karen Kjeldsen».

<i>Sophus Bauditz.</i>

</chapter><chapter name="Røse, Carl Christian Vilhelm, f. 1863, Forfatter">

<b>Røse, Carl Christian Vilhelm,</b> f. 1863, Forfatter. R. er 
født 29. Avg. 1863 i Grindsted som Søn af Distriktslæge Christian
Frederik R. (d. 1895) og Charlotte Louise f. Blegvad-Ring. Han
blev Student fra Odense 1882, studerede, uden egentlig Interesse,
Medicin, men opgav dette Studium og tog Skolelærerexamen. For
Tiden er han Lærer ved Tranekjær Realskole. Allerede 1887
udgav R. den af Drachmann stærkt paavirkede, men om afgjort
Talent vidnende Digtning «Rejsekammeraten»; senere har han skrevet
«Mester Dubitans» (1891), Digtsamlingen «Bygevejr» (1892), «Jul»
(1894) og «Rosmer Havmand» (1897).

<i>Sophus Bauditz.</i>

</chapter><chapter name="Røyem (Royem), Claus, --1692, Amtmand">

<b>Røyem</b> (Royem), <b>Claus,</b> --1692, Amtmand, var Søn af Niels 
Clausen R., Borger og Handelsmand i Sønderborg, og Mette Nielsdatter. 
Han er formentlig kommen til Norge kort efter Midten
af det 17. Aarhundrede med en eller anden dansk Lensmand og
skal allerede i 1659 have været Foged i Tønsberg Len. I 1661
fik han i alle Fald Beskikkelse som saadan, hvilket dog maaske
kun er en Konfirmation paa et tidligere bestaaende Forhold. I
1673 beskikkede Griffenfeld ham derhos til sin Amtsfuldmægtig i
Tønsberg Amt, og 1675-87 benævnes han ogsaa Foged i Brunlag
Len og 1685 Amtsforvalter i Grevskabet Lavrvig. 1686 eller 1687
blev han Amtmand i Lister og Mandals Amt og fungerede i flere
Aar til sin Død som Stiftamtmand i Christianssand (for Christian
Stockfleth). Han ses i denne Tid at have drevet Skibsrederi,
hvilket vel ogsaa er den «Negotie», hans Enke omtales at indehave. 
C. R. døde 4. Sept. 1692 i Kjøbenhavn, hvorfra Liget førtes
til Christianssand. Hans Enke, Else Dop, der sad igjen med 10
Børn, fik 1695 hans Ansvar som Foged modereret til 2000 Rdl.
Hun var en Datter af Christian D., Provst og Sognepræst til
Sandeherred, og Maren Olsdatter Prytz og afgik ved Døden i
Christianssand 22. Jan. 1696.

Nicolaysen, Norske Stiftelser III, 1014. 
Personalhist. Tidsskr. IV, 24. 98 f.

<i>H. J. Huitfeldt-Kaas.</i>
</chapter>

*
<chapter name="S"></chapter>

<chapter name="Saaby, Viggo Alfred Emil, 1835-98, Sprogmand">

<b>Saaby, Viggo Alfred Emil,</b> 1835-98, Sprogmand, er Søn 
af Hans Erik Colding Saabye og Sophie Elisabeth f. Pedersen, og
er født 29. Okt. 1835 Paa Frijsenborg, hvor Faderen var
Godsforvalter. Efter en Tid at have været ved Boghandelen blev han
1852 sat i Aarhus Latinskole, hvorfra han blev Student 1857. Han
begyndte at studere Theologi, men opgav dette Studium, især
paavirket af S. Kierkegaard. Senere studerede han Filosofi, men maatte
efter Faderens Død 1861 forlade Kjøbenhavn og tage Plads som
Huslærer, først hos Præsten Johannes Kok (IX, 342) i Burkal i
Sønderjylland, hvor han forblev et Par Aars Tid, senere forskjellige 
andre Steder. I sin fleraarige Huslærertid studerede han
Botanik, et Fag, han vedblev at dyrke sin hele Levetid. Men hans
Hovedstudium blev dog det danske Sprog, for hvilket Interessen
vaktes under Opholdet hos J. Kok. I nogle Aar var han optaget
af Arbejdet paa Fuldendelsen af Videnskabernes Selskabs danske
Ordbog. 1883 opnaaede han Ansættelse ved Universitetet som
Docent i dansk Sprog, og s. A. giftede han sig med Karoline
Kristine Elisabeth Bentzen. I sine sidste Aar var han ved Sygdom
forhindret i at holde Forelæsninger, og han endte sine Dage paa
Oringe Hospital 29. Jan. 1898. Hans Hustru fulgte ham i Døden
S. Maj 1900.

S.s litterære Virksomhed har i væsentlig Grad været knyttet
til «Universitetsjubilæets danske Samfund». Af dette udgaves den
Afhandling, der vel tør regnes for S.s betydeligste: «Exempler paa
uorganiske Lydformer i Dansk» («Blandinger» I, 1881), og ligeledes
hans Udgave af en dansk Lægebog fra det 14. Aarhundrede: «Det
Arnamagnæanske Haandskrift Nr. 187 i Oktav» (1886). Ved Udstedelsen 
af de ministerielle Retskrivningscirkulærer af 24. Juli 1888, 
7. Juni 1889 og senere overdroges det S. at udarbejde en Ordbog
med befalet Retskrivning til Brug for Skolerne. Retskrivningsordbogen 
udkom 1891 (3. Udg, 1896). Gjennem den er S.s Navn især
blevet kjendt af Almenheden.

<i>P. K. Thorsen.</i>

</chapter><chapter name="Saabye, August Vilhelm, f. 1823, Billedhugger">

<b>Saabye, August Vilhelm,</b> f. 1823, Billedhugger, er Søn af 
Sognepræst Erhard S. (f. 1778 d. 1851) og Susanne f. Schmidt (f.
1785 d. 1856). Han blev født i Skivholme Præstegaard ved Aarhus
7. Juli 1823. Bestemt til Haandværket kom han efter sin Konfirmation 
i Gjørtlerlære i Kjøbenhavn. Han besøgte som Haandværkslærling 
Kunstakademiets Tegneskoler og dristede sig til i 1845 paa
egen Haand at konkurrere til den Neuhausenske Præmie, uagtet
han endnu ikke havde faaet nogen kunstnerisk Uddannelse.
Opgaven var et Døbefad i drevet Messing med plastiske Fremstillinger,
for hvilket vel Præmien ikke kunde tilkjendes ham, men Arbejdet
fik Ros i en Skrivelse, der ved et Tilfælde blev sendt til en
Slægtning af ham, Generalkonsul Saabye. Saa vel denne som H. V.
Bissen tog sig nu af ham, saaledes at han fik Faderens Tilladelse
til at blive Kunstner. Fra Dekorationsklassen gik han over til
Modelskolen, hvoraf han i 1849 blev Elev. Nu gik han hurtig
fremad; s. A. vandt han den Neuhausenske Præmie for en Kopi i
Malm efter en Statue fra Oldtiden, «Polyhymnia», og Aaret efter
vandt han med 2 Kvartalers Mellemrum saa vel den mindre som
den store Sølvmedaille og udstillede samtidig nogle Buster. I 1851
konkurrerede han atter, men uden at vinde den, til den
Neuhausenske Præmie med en Billedstøtte af Holberg. Hverken den
historiske Komposition, som efter givne Opgaver fordredes til
Guldmedaillearbejderne, eller Relief behandlingen synes at have 
ligget for ham, thi han konkurrerede 3 Gange (1851, 53, 55) uden at
vinde den mindre Guldmedaille. Men hans Arbejder havde dog
vakt saa megen Opmærksomhed, at han i 1855 fik Rejseunderstøttelse 
fra Indenrigsministeriet og den Reiersenske Fond -- altsaa
dog snarest som Kunsthaandværker -- og rejste til Paris for at
se Verdensudstillingen og der fra til Rom, hvor han forblev til
Sommeren 1865, dels ved hvad han fortjente paa sine Arbejder,
dels ved Akademiets 2aarige Stipendium (1859-60).

I Rom udviklede hans Kunstnerpersonlighed sig under utrættelig 
Flid og med stedse større Opgaver for Øje. Ganske naturlig
drog han i Førstningen Fordel af den Færdighed i Malmens
Behandling, som han fra Haandværket sad inde med. For en mindre 
Broncefigur, «En Fiskerdreng», vandt han for tredje Gang den
Neuhausenske Præmie 1857, og 2 Aar efter vakte han megen
Opmærksomhed ved «En Favn, som danser med den lille Bacchus paa
Knæet», en saa vel i Form som i Bevægelse med stort Liv
gjennemført lille Broncegruppe (Statens Samling). Endnu en Gang
behandlede han et Æmne fra Oldtidens Sagnkreds som Statuette
i Malm: «Silen ridende paa et Æsel». Medens han hidtil ligesom
havde søgt en Støtte for sit Talent i Gjengivelsen af kjendte Typer
fra Oldtidens Kunst, frigjorde han sig nu mere og mere. Vel valgte
han til sit første Arbejde med legemsstore Figurer et Motiv fra
Oldtiden: «Pan, som trøster Psyche med sit Fløjtespil», men hele
Opfattelsen havde et andet Præg, nærmere beslægtet med Nutidens
Følelsesliv. Ligesom Psyche var en ganske naturlig gjengivet
bedrøvet ung Pige, havde ogsaa i Pan det stiliserede Fantasibillede
givet Plads for en mere menneskelig Skikkelse med et naturligere
sjæleligt Udtryk.

S. havde i 1858 i Rom ægtet Anna Pauline Hansen (f. 1822
d. 1867), Datter af Overretsprokurator F. F. H. i Vestindien (f. 1793
d. 1859), og denne begavede Dame udøvede en Paavirkning i religiøs 
Retning paa ham, som dog først efter nogle Aars Forløb slog
igjennem i hans Valg af Æmner. En legemsstor Gruppe, «Adam og
Eva efter Syndefaldet», blev udført i Rom kort før Hjemrejsen og
vandt i 1866 den Eibeschützske Præmie, som han dog maatte dele
med V. Bissen, der konkurrerede til samme Præmie med sin «Noah».
Efter et Par Aars Ophold i Hjemmet døde hans Hustru, og atter
2 Aar efter ægtede han (1869) Hanne Louise Baronesse Haxthausen
(f. 1831), Datter af Oberst M. F. Baron H. (f. 1793 d. 1874) og
Hanne Bartholine f. Würtzen (f. 1794 d. 1883), og var den følgende
Vinter i Paris med sin Hustru paa det Anckerske Legat. En
«Kain», udstillet 1872, vandt den Eibeschützske Præmie, og tredje
Gang tilkjendtes den samme Præmie  ham i 1884 for et af de
Arbejder, der have vundet ham størst Navn, «Susanne for Raadet»,
som i Marmor tilhører Statens Samling.

Ved Siden af disse Arbejder udførte S. allerede i 1868 en
Billedstøtte af Maleren Abildgaard, som tillige med 3 andre
Billedstøtter af Kunstnere smykker Akademiets Festsal, i 1877 en
Billedstøtte i Bronce i overnaturlig Størrelse som Mindestøtte over
Digteren H. C. Andersen, hvoraf navnlig den sidste ved sin smukke
Lighed og naturlige Opfattelse af Bevægelsen paa en værdig Maade
bevarer Erindringen om den en Gang saa kjendte Skikkelse. Af 
religiøse Billedstøtter modellerede han i 1875 en «David» og o. 1889
en Billedstøtte i overnaturlig Størrelse af «Petrus», udført i Sink
til Frederikskirken. Hans sidste større Værk er «Lady Macbeth
som Søvngængerske», udstillet 1891 og derefter udført i Marmor
til Statens Samling (1894). Ved sin grundige Naturopfattelse og
sin omhyggelige Udførelse har S. de bedste Forudsætninger som
Portrætør, og Buster som J. P. E. Hartmanns, Jul. Thomsens, Fr.
Hammerichs og en Mængde, der tilhører Privatlivet, vidne om hans
kjærlighedsfulde Opfattelse og sikre Gjengivelse. De samme Fortrin 
vise sig i hans Portrætmedailloner, hvoriblandt de 2 Legatstiftere 
Godsejer Wolfs for Udstillingsfonden og Grosserer Joh. P.
Hansens for Akademiet samt Jul. Thomsens Medaillon, der af
Gunnar Jensen blev udført som Medaille (1895).

S. blev 1871 Medlem af Kunstakademiet, 1887 Medlem af Akademiraadet, 
1888 Lærer i Billedhuggerkunst i den med Akademiet 
forbundne Kunstskole for Kvinder og tilkjendtes i 1891 ved
Jubilæumsudstillingen i Berlin Guldmedaille af 2. Klasse, senere i
München og i Paris en 1. Guldmedaille, alle for Statuen «Susanne
for Raadet».

Illustr. Tid. XXXIV, Nr. 25.
Weilbach, Nyt Kunstnerlex.

<i>Ph. Weilbach.</i>

</chapter><chapter name="Saabye, Hans Egede, 1746-1817, Missionær og Præst">

<b>Saabye, Hans Egede,</b> 1746-1817, Missionær og Præst, fødtes 
i Juli 1746 paa Strynø, hvor hans Fader, Jørgen S. (d. 1767), da var
Præst; hans Moder, Petronella f. Egede, var en Datter af Hans
E. (IV, 423). 1764 blev han dimitteret fra Roskilde Skole. 1767
tog han theologisk Attestats, og 3 Aar efter rejste han til Grønland
for at virke som Missionær i Claushavns og Christianshaabs Distrikter. 
1779 blev han kaldet til Sognepræst for Vaalse paa Falster, 
1811 forflyttet til Udby paa Fyn, og der døde han 31. Avg.
1817. 28. April 1770 havde han ægtet Vibeke Margrethe Thye
(d. l833), Datter af Præsten Lauritz Munch T. til Hvedstrup og
Fløng paa Sjælland. 1816 udgav han Brudstykker af en Dagbog,
som han havde ført i Grønland 1770-78; den vakte en ikke
ringe Opsigt blandt Missionsvenner og Ethnografer og blev, helt
eller delvis, oversat paa Svensk, Tysk og Engelsk.

Erslew, Forf. Lex.                                                                  

<i>Fr.Nielsen.</i>

</chapter><chapter name="Saabye, Harald Georg,</b> f. 1838, Præst">

<b>Saabye, Harald Georg,</b> f. 1838, Præst, er en Broder til 
ovennævnte Docent Viggo A. E. Saaby. Han er født 21. Juni
1838 i Snurom, Havrum Sogn, og blev 1857 Student fra Aarhus 
Skole. 1864 gik han med i Krigen som Officersaspirant; 1865 tog
han theologisk Embedsexamen, og Aaret efter blev han Lærer
ved Kjøbenhavns Kommuneskoler. 1869 blev han personel Kapellan 
i Kundby paa Sjælland, 1875 Sognepræst i Nordby paa Fanø,
1879 i Ovre og Vejstrup paa Fyn, 1884 i Thoreby paa Laaland.
Han har taget Del i Forhandlingerne om Afholdssagen, dels ved
et Par Smaaskrifter («Bibelen og Vinen», 1882; «Endnu et Ord
om Totalafholdssagen», 1883), dels ved at være den ene Indleder
af Diskussionen herom paa Bethesdamødet i Kjøbenhavn 1886.
Hans Opfattelse er denne: set fra Nyttestandpunktet maa 
Totalafholdssagen billiges, set fra et kristeligt Stade er den 
betænkelig. 1884 udgav han et ret omfangsrigt Skrift, «Om Sekterne 
i Danmark med særligt Hensyn til deres Afvigelse i Læren fra den
evang.-luth. Kirke», og 1888 en Række Foredrag, der give «Et
Omrids af Vantroens Historie». 1868 ægtede han Sara Malvina
Bentzen, Datter af Overpolitibetjent Jacob Vilhelm B. og Ingeborg
Kirstine f. Bager.

Elvius, Danmarks Præstehist. 1869-84 S. 517.

<i>Fr. Nielsen.</i>

</chapter><chapter name="Saabye, Peter Rasmussen, 1762-1810, Skuespiller">

<b>Saabye, Peter Rasmussen, 1762-1810,</b> Skuespiller, fødtes
1. Marts 1762 i Kjøbenhavn -- hans Forældre vare Tømmersvend
Peder Christensen S. og Karen Birgitte Andersdatter --, blev ved
Begyndelsen af 1780-81 Danseskolar ved det kongl. Theater og
fik 14. Juni 1781 sin Debut som Lieutenant Krone i «Greven af
Waltron». Han gjorde strax et heldigt Indtryk paa Publikum ved
sit kjønne, aabne Ansigt, sin belevne, friske Tale og sin frejdige,
gratiøse Fremtræden, dog maatte han endnu i nogle Aar nøjes med
Smaaroller og fik først 1786 Plads blandt Skuespillerne, men vandt,
da han endelig anvendtes i betydende Roller, hurtig fast Fodfæste
hos Publikum, og Direktionen føjede sin Anerkjendelse til, i det
den kaarede ham til yngste Deltager i den Studierejse til Tyskland 
og Frankrig, Theaterkassen 1788 bekostede for 3 Skuespillere.
Hjemkommen ikke alene bevarede S. sin Yndest hos det kvindelige 
Publikum, men han blev i sin Paaklædning snart et Mønster
for Hovedstadens Modekavallerer, og i en Snes Aar stod han som
den ubestridte Indehaver af Repertoirets lystige Elskere og 
elskværdige Galninger. S. besad i fuldt Maal Ungdommens Naadegave:
den umiddelbare Sympathi, og han bevarede denne i den kaadeste
Overgivenhed og de vildeste Løjer, ja selv i de lavkomiske 
Overdrivelser, hvortil han ikke sjælden lod sig forlede af Publikums 
Bifald og sin egen usikre Smag; hans Raskhed kunde faa et Anstrøg 
af Friskfyragtighed, hans Naivitet af Dumhed, hans Lystighed
af Karikatur, men selv i Saadanne Øjeblikke meddelte det
Ungdommens Overmod, der gav sig Udslag i disse Overdrivelser,
Fremstillingen en forsonende Frodighed. Blandt S.s bedste Roller
indtager Charles i «Bagtalelsens Skole» en fremtrædende Plads, den
var som skreven netop for ham: letsindig og elskværdig, rask og
ubetænksom, overgiven og varmhjærtet, vilter og trofast. S., der
besad en behagelig, ikke stor Tenorstemme og et indtagende Foredrag, 
havde nogle af sine bedste Roller i Syngestykker, saaledes
Just i «Kinafarerne» og Falentin i «Sovedrikken»; derimod savnede
han ægte Udtryk for det lidenskabelige og pathetiske og tog her
sin Tilflugt til en snart svulstig, snart sødlig Deklamation.
Skæbnen vilde, at S. skulde komme til at tage Afsked med Scenen
netop i en pathetisk Rolle; under en Kollegas Sygdom havde han
for at muliggjøre Opførelsen af «Axel og Valborg» overtaget Hakon
Hærdebred, for hvis brynjeklædte Mandighed hans bløde Elskværdighed 
intet Udtryk ejede, og Tragediens 6. Opførelse 24. Febr. 1810
blev S.s sidste Optræden. Ugedagen efter, 3. Marts, døde han, ramt
af et apoplektisk Slag. -- S. havde 24. Juni 1791 ægtet Bernhardine 
Anna Cathrine Fesser, der døde 1803 (begravet 4. Avg.), 28
Aar gammel.

Theone I. H. S. 6 ff.
Overskou, Den danske Skueplads III-IV.

<i>Arthur Aumont.</i>

</chapter><chapter name="Sacco, Antonio, --176--, Balletmester">

<b>Sacco, Antonio,</i> --1765--, Balletmester. Efter Comos (IV, 75) 
pludselige Afgang i Marts 1763 engagerede Theaterdirektionen
Italieneren S., der paa den Tid havde vundet sig Anseelse i St.
Petersborg, til Balletmester for saa vel det danske Skuespil som
den italienske Opera. S. tog fat med Iver: strax paa Sæsonens
første Dag, 30. Sept. 1763, præsenterede han sin første Ballet: «De
ved en Skovhex hjulpne elskende», og i Løbet af et halvt Aar
fulgte ikke mindre end 14 andre Balletter, der alle vandt Bifald.
S.s Balletter betegnede et ikke ubetydeligt Fremskridt: ikke alene
viste han stor Opfindsomhed i Kompositionen af Dansene og
malerisk Smag i Grupperingerne, men han stræbte at forbinde de enkelte
Scener og Danse ved en virkelig dramatisk Traad; hyppig var
Skinsyge eller anden Elskovsforvirring Drivhjulet. Naar han i sit
andet Aar mødte med kun 8 Nyheder og i de følgende 2 Sæsoner
med kun 3 i hver, skyldtes det utvivlsomt mere Direktionens 
Sparsommelighed end Mangel paa nye Ideer hos S.; han var temmelig
fordringsfuld i Henseende til Udstyrelse, og da han aldrig kunde
holde Udgifterne inden for sine Overslag, kom det tit til Rivninger
mellem ham og Direktionen, og disse endte med, at han i Marts
1767 sluttede Engagement med den franske Hoftroup; han fik en
høj Gage med Pension, men heller ikke her kunde han forliges
med sine overordnede, og i Juni 1772 afgik han og modtog en
større Sum én Gang for alle i Steden for Pension. I 1786-87
prøvede S. atter Lykken i Kjøbenhavn, men fortrydelig over den
kølige Modtagelse, hans Balletter fik, og utilfreds med det Honorar, 
Theatret gav ham, forlod han snart igjen Danmark.

Overskou, Den danske Skueplads II-III.

<i>Arthur Aumont.</i>

</chapter><chapter name="Sadolin, Hans Jørgensen,</b> o.1528-o.1601, Humanist">

<b>Sadolin, Hans Jørgensen, o.1528-o.1601, Humanist, Søn 
af ndfr. nævnte Biskop Jørgen Jensen S. og dennes 1. Hustru, var
født i Viborg, hvorfor han i den lærde Verden ofte kaldtes
Vibergius. Et Vikariat i Frue Kirke i Kjøbenhavn, som Faderen
1536 havde faaet, overlod han med kongelig Tilladelse Aaret efter
til Sønnen «til at optugtes og holdes til Skole med». Han beholdt 
det dog langt ud over sin Læretid (til 1576). Efter at have
opholdt sig nogen Tid som Student i Kjøbenhavn drog han 1550,
forsynet med Dr. Peder Palladius' Anbefaling, til Wittenberg, hvor
han ved sit gode Hoved og sit elskværdige Væsen i høj Grad
vandt Melanchthons Yndest. Efter en Rejse til Sydtyskland vendte
han tilbage til Wittenberg, hvor han fra 1552 af udfoldede en saa
frugtbar Virksomhed som latinsk Digter, at han fik et anset Navn
i Humanisternes Kreds.

Hjemkommen blev han 1556 Præst i det store Thoreby Kald
paa Laaland og ægtede Marine Ulfsdatter, Datter af Præsten Niels
Ulf i Nysted. 1561 blev han Provst i Musse Herred. Sin litterære 
Virksomhed fortsatte han med saa stort Held, at den skaffede
ham kongl. Diplom af 10. Jan. 1570 som «Poëta laureatus» med
tilhørende Digtervaaben. 1575 bragte et sædeligt Fald dog
Forstyrrelse i hans hidtil lykkelige Tilværelse. Han maatte en Tid
forlade Landet, og efter Hjemkomsten blev han dømt fra Embedet
og indsat i Forvaring i Sorø Kloster. Her fortsatte han dog sin
Syslen med Digtekunsten, og 1580 blev han sat paa fri Fod og fik
Lov til at opholde sig, «hvor han kunde nære og underholde sig
i Riget». Det var imidlertid vanskeligt for ham at skaffe sig
passende Erhverv, og hans følgende Liv er vistnok derfor som oftest 
ført under trange Kaar hos Slægt og Venner. Endnu var hans
Lyre dog ikke forstummet. Han besang 1596 Christian IV's Kroning, 
og 1598 omtales det, at «Digteren» S. var Kansler Chr. Friis'
Husfælle («domesticus»). Han maa være død et Par Aar derefter;
i alt Fald omtales det 1602, at han da allerede en Tid lang havde
været død.

Blandt S. s talrige Digtsamlinger kunne fremhæves «Elegiada»
(1552), «Disticha moralia» (1553), «Fasciculus Apollinaris» (1566),
«De regibus Daniæ epigrammata» (1569), «De nuptiis Friderici II»
(1572), «Enchiridion evangelicum» (1572), «Sylvarum liber» (1581).
«Piarum meditationum liber» (1581). -- Af hans Børn kan nævnes
Sønnen Theophilus S., der efter Studier i Rostock blev Præst i
Aastrup paa Falster og havde arvet en Del af Faderens litterære
Interesser, ligesom han skal have efterladt et (utrykt) Mindeskrift
over ham.

Saml. t. Fyens Hist. og Topogr. IV, 101 ff.

<i>H. F. Rørdam.</i>

</chapter><chapter name="Sadolin, Jørgen Jensen, o.1499-1559, Biskop">

<b>Sadolin, Jørgen Jensen,</b> o.1499-1559, Biskop, var født i 
Viborg, hvorfor han undertiden skrev sig Vibergius, medens Navnet
Sadolinus ikke brugtes af ham selv, men synes lavet af hans
ovennævnte Søn med Hensyn til, at Familien, der stammede fra Mors,
i ældre Led havde baaret Navnet Sadelmager. Hans Fader hed
Jens Christensen, Moderen Marine Nielsdatter. Faderen skal have
været Vicarius ved Viborg Domkirke og blev, som det synes, senere
Kannik sammesteds. Efter den Tids Forhold kunne Forældrene
altsaa næppe have været ægteviede, hvad S.s kirkelige Modstander
Poul Helgesen senere gjorde til Sønnens Brøde.

Om dennes Ungdom savnes for øvrigt Efterretninger. Vi træffe
hans Navn første Gang, da han i. Dec. 1526 af Kong Frederik I
fik Tilladelse til at bosætte sig i Viborg og der «læse og læse
lade, hvad som nyttigt kan være, for unge Personer, som formaa
at kjøbe deres Kost, dog ikke for de Personer, som formaa og
ville være udi Universiteter». Foruden de sædvanlige 
Borgerrettigheder tillagdes der ham Frihed for kongelige Skatter 
og «Bys Tyngsel udi alle Maader». Han kaldes ved denne Lejlighed
«Mester» og havde vel erhvervet Graden udenlands, hvor han vistnok
ogsaa var vundet for Reformationen, hvis uforfærdede Talsmand
han siden blev, i det han stillede sig ved Hans Tausens Side i
Arbejdet for Evangeliets Udbredelse i Viborg. Det var ikke en
almindelig Børneskole, S. oprettede, men, som det synes, en 
Præsteskole, om end i det smaa, medens han samtidig ved Udgivelsen
af enkelte danske Salmer og ved Oversættelse af religiøse
Smaaskrifter søgte at fremme Reformationens Sag. Især kan mærkes
hans Gjengivelse paa Dansk af et Skrift af Luther om Ægteskabet
(Viborg 1530).

Inden Hans Tausen 1529 forlod Viborg, ordinerede han S.,
der blev Præst ved Sortebrødrekirke sammesteds, som Munkene
havde maattet opgive. Blandt de evangeliske Prædikanter eller
Fripræster, der mødte ved Herredagen i Kjøbenhavn 1530 for at
forsvare den nye Lære, indtog S. en fremragende Plads. Efter sin
Hjemkomst til Viborg udgav han en i historisk Henseende vigtig
Beretning om Forhandlingerne, i det han derhos i skarpe Ord
udtalte sin Dom over Prælaternes formentlig ubillige Fordringer 
og utilbørlige Adfærd under Mødet (paa ny udg. 1885). S.s
reformatoriske Virksomhed forlagdes senere til Fyn, vistnok efter Kong
Frederiks Ønske og med den udvalgte Biskop Knud Gyldenstjernes
Samtykke. I alt Fald paalagde Kongen 1532 Prioren i St. Knuds
Kloster at give S. Bolig og Underhold i Klosteret samt udbetale 
ham en aarlig Løn af 40 Mark. S. betegner sig selv som
Biskoppens Medhjælper i Ordet («adjutor in verbo»), og da
Gyldenstjerne snart efter forlod Stiftet for at overtage Anførselen 
over den Flaade, der afsendtes til Norge i Anledning af Christian II's
Indfald i Landet, saa fik S. frie Hænder til at virke for
Reformationen, som han kunde bedst. Paa Landemodet i Odense 27. Maj
1532 forelagde han da i den fraværende Biskops Navn Stiftets
forsamlede Præster en (senere udgiven) Oversættelse af Luthers
Katekismus (dog uden Nævnelse af Luthers Navn), ledsaget af en
indtrængende Formaning til dem om at tage sig af den forsømte
Børnelærdom samt en Anvisning om Fremgangsmaaden, de burde
følge, for at indprente den i Katekismus indeholdte Lære i 
Ungdommens  Sind og vise dens praktiske Anvendelse til Fremme for
det kristelige Liv. Tillige antydedes, at der senere skulde anstilles
Prøve angaaende Præsternes Indsigt i en Række nærmere opgivne
Lærestykker.

Det er et mærkeligt Skrift, der staar højt i den danske
Reformationslitteratur, og dets Forelæggelse for Odense Stifts
Præsteskab maatte give alle Evangeliets Venner Mod til at virke i den
lutherske Oplysnings Tjeneste, medens det samtidig vakte saa stærk
en Harme hos Papismens Tilhængere, at de, sohi det synes
tilskyndede af den bispelige Generalvikar Niels Poulsen, stiftede en 
Sammensværgelse mod S. af saa truende Art, at han fandt det
raadeligt at modtage det Tilbud, den gamle, afgaaede Biskop Jens
Andersen (Beldenak) gjorde ham, om indtil videre at søge et
Fristed hos ham paa Bispeslottet Kjærstrup paa Taasinge. Efter Knud
Gyldenstjernes Hjemkomst lod denne anstille en Religionsdisputats
mellem S. og ovennævnte Niels Poulsen, og da S. blev Sejerherre,
paalagdes der Generalvikaren en Bøde for hans Adfærd.

Sin i reformatorisk Henseende betydningsfulde litterære Virksomhed 
fortsatte S. ved 1533 at udgive den første danske Oversættelse 
af den augsburgske Bekjendelse. Hvorledes det er gaaet
ham i de for de evangeliske Prædikanter saa vanskelige Tider efter
Frederik I's Død, er os ikke bekjendt. Vi møde ham først efter
Grevefejdens Afslutning 1536, da han som Prædikant ved Frue
Kirke i Kjøbenhavn (hvad han mulig allerede har været under
Belejringen) modtog et kongl. Beskjærmelsesbrev og forlenedes med
et Vikariat ved samme Kirke. Efter at have deltaget i
Forhandlingerne om Kirkeordinansens Affattelse kaldedes S. til
Superintendent i Fyns Stift og indviedes 2. Sept. 1537 af Dr. Joh.
Bugenhagen.

Som evangelisk Biskop i Odense udfoldede S. en betydelig
Virksomhed for at bringe Kirkevæsenet i det den Gang vidtstrakte
Stift i Overensstemmelse med de i Ordinansen foreskrevne Regler.
Særlig fortjener han Paaskjønnelse for sit Arbejde med at skaffe
Kirker, Præster, Skoler og Hospitaler de fornødne Midler til deres
Bestaaen, efter at den Rigdomskilde var hentørret, som i den
katholske Tid saa rigelig havde tilflydt disse Formaal gjennem
Betalingen for Sjælemesser. Over for Papismens talrige Levninger i
Kirker og Klostre ligesom i Folkelivet indtog han en fast, men
dog rolig og besindig Holdning. Det Maadehold, han viste over
for de gamle Brødre i St. Knuds Kloster, paadrog ham endog saa
stærke Angreb fra 2 puritanske Præstemænd i Odense, Laurids
Helgesen og Christoffer Mikkelsen (s. VII, 293 og XI, 326), at han
nødtes til ved Rettens Midler at værge sig imod de ubeføjede
Beskyldninger for Leflen med Papismen, som de med fanatisk
Voldsomhed udslyngede imod ham. Hans forstandige Forslag til
Oprettelse af et Domkapitel i evangelisk Stil i Odense lykkedes det
ham des værre ikke at faa gjennemført. Derimod fik han det
gamle Præstekalent for Odense By og Herred rekonstrueret saaledes,
at det kunde tjene til Fremme for Kirkelivet og være et Mønster
for lignende Foreninger i andre Dele af Stiftet. 
I det hele maa det siges, at S. har været en virksom og
duelig kirkelig Tilsynsmand, om det end skal være gaaet tilbage
for ham i hans sidste Tid, da han var hjemsøgt af Legemssvaghed
og, som det etsteds antydes, endog havde mistet Synet. Han
holdt dog endnu Ligtale over Christian III i St. Hans Kirke i
Odense i Febr. 1559. Selv døde han 19. Dec. s. A. -- S. var 2
Gange gift: 1. (o. 1527) med Marine Ibsdatter Hegelund fra Skive;
2. (1547) med Elsebe Lauridsdatter fra Roskilde, der overlevede
ham i mange Aar og døde 1588. Blandt hans talrige Børn kan
især mærkes den ovfr. nævnte M. Hans Jørgensen S.

Saml. t. Fyens Hist. og Topogr. IV.

<i>H. F. Rørdam.</i>

</chapter><chapter name="le Sage de Fontenay, s. de Fontenay (V, 239 ff.).">

<b>le Sage de Fontenay,</b> s. de Fontenay (V, 239 ff.).

</chapter><chapter name="Sagen, Lyder Christian, 1777-1850, Skolemand, Forfatter">

<b>Sagen, Lyder Christian,</b> 1777-1850, Skolemand, Forfatter,
blev født i Bergen 13. Marts 1777 og var Søn af Kjøbmand Albert
Peter S. og Lydia Catharina f. Middelthun. Efter at han 1797 var
bleven Student fra Bergens Skole, tilbragte han 8 indholdsrige Aar
i Kjøbenhavn. I «det norske Selskab» gjorde han Rahbeks
Bekjendtskab og blev snart en stadig Gjæst paa Bakkehuset, hvilket
atter førte til Omgang med mange andre af Litteraturens eller
Kunstens fremtrædende Mænd. Selv leverede han af og til poetiske
Bidrag til Tidsskrifterne og udviklede sit Talent for Tegnekunsten.
Ved Siden heraf var han i henved 5 Aar Lærer ved Christianis
Institut, en Stilling, hvorved han følte sig lykkelig. I Slutningen
af 1805 udnævntes han til Adjunkt ved Bergens Kathedralskole.
Til denne Skole, ved hvilken han 1814 rykkede op til Overlærer,
var hans Virksomhed derefter knyttet i 45 Aar. I det meste af
denne Tid var Modersmaalet hans Undervisningsfag, og som Lærer
i dette den Gang ellers saa forsømte Fag vandt han en enestaaende
Navnkundighed og øvede paa sine Disciples aandelige Udvikling
en Indflydelse, som mange af disse senere med Taknemmelighed
have erkjendt. Ved denne Undervisning lagde han kun liden Vægt
paa Meddelelse af Kundskabsstof, men den gik hovedsagelig ud
paa at vække til Selvtænkning, skabe Sans for Stilens Skjønhed
og vænne de unge til en smuk og fornuftig Oplæsning. Han
virkede mindre gjennem en fast Methode end ved sin Personlighed.
Rig paa Humor, uudtømmelig paa Indfald, sarkastisk og samtidig
Elskværdigheden selv, interesseret for alle mulige Ting, var han
altid ny og fængslende. Det lader sig imidlertid ikke nægte, at 
hans Timer, der vare saa frugtbare for de fremmelige Disciple, vare
paa det nærmeste spildte for de daarlige Hoveder. Skjønt S.
altid med Kjærlighed bevarede Minderne fra Ungdomsaarene i
Kjøbenhavn, og hans æsthetiske Standpunkt væsentligt faldt sammen
med det Rahbekske, var han «norsk Patriot fra Top til Taa» og
udtrykte sig baade i Skolen og paa Gaden i bred bergensk Dialekt.

Ved Siden af sin Lærergjerning var S. medvirkende i omtrent
alle de Foretagender, som i hans Tid i Bergen sattes i Gang paa
Skolevæsenets, Kunstens eller Litteraturens Omraader. At en Realskole 
i 1806 oprettedes, var hovedsagelig hans Værk, og i hele 30
Aar var han Lærer ogsaa ved denne Skole. Ligeledes deltog han
i Oprettelsen af en Tegneskole, af Bergens Musæum og Byens
Kunstforening. I Grunden var ogsaa hans Forfatterskab kun en
anden Side af hans Trang til at virke for sin kjære Fødeby. I
sine mangfoldige Prologer, Kantater og andre Lejlighedsarbejder
fandt han altid et anslaaende, ofte ogsaa et ægte poetisk Udtryk
for Festens Stemning. Sammen med H. Foss udgav han 1824 en
omfangsrig «Bergens Beskrivelse», og 1837 leverede han et
fortræffeligt Udvalg af sit Bysbarn Claus Fastings Skrifter med 
dennes udførlige Biografi som Indledning. Allerede 1808 havde han
udgivet den første i Norge udkomne Læsebog i Modersmaalet, der
ligesom hans «Dansk Stilebog» (1811) fik fortjent Udbredelse.

S. levede siden 1806 i et lykkeligt Ægteskab med Anne Marie
f. Hansen (d. 1839), Datter af en Kjøbmand i Kjøbenhavn, men
Plejedatter af Juveler Magnus Tank i Bergen. Da han tog Afsked
fra sit Embede, erholdt han sin fulde Gage i Pension og talrige
Beviser paa Medborgeres Sympathi, men døde et Par Maaneder
derefter, 16. Juni 1850.

Halvorsen, Norsk Forf. Lex.

<i>A. E. Erichsen.</i>

</chapter><chapter name="Sahl, Laurits, 1734-1805, Filolog">

<b>Sahl, Laurits,</b> 1734-1805, Filolog, fødtes 10. Dec. 1734 i 
Nørre Tranders, hvor hans Fader var Degn, og kom siden i Aalborg 
Kathedralskole, hvorfra han gik til Universitetet 1754 og
studerede Theologi og Filologi. I sin Studentertid var han Alumnus
paa Elers' Kollegium og blev 1759 Decanus paa Kommunitetet;
1761 blev han theologisk Kandidat og tog tillige Magistergraden.
1765 udnævntes han til Konrektor ved vor Frue Skole i  Kjøbenhavn 
(Metropolitanskolen), hvor han fik Embedsbolig, og til Vicarius 
for Professoren i Græsk ved Universitetet; 1781 blev han
virkelig Professor i græsk Sprog og virkede indtil 1801, da han paa 
Grund af Alderdom og Svagelighed blev entlediget. Han døde
19. Nov. 1805. 8. Febr. 1766 havde han i Kjøbenhavn ægtet
Johanne Georgia Munk.

J. P. Mynster, der en Tid havde været hans Discipel i 
Metropolitanskolen, giver et meget lidet tiltalende Billede af ham 
som Lærer, og Werlauffs Udtalelser om ham som Universitetslærer lyde
ogsaa meget nedsættende; han var til Nar baade for Disciplene
og for Studenterne paa Grund af sin Grisethed og Smagløshed, og
han var navnlig ilde lidt af Studenterne for sin Nærighed, i det
han var Stræng mod dem, der ikke kunde betale ham for hans
Forelæsninger. For øvrigt synes han at have været en meget flittig
Mand; men Resultaterne af hans Flid duede ikke meget. Foruden
andet har han leveret tarvelig kommenterede Udgaver af en lang
Række Værker af klassiske Forfattere, især Saadanne, som læstes i
Skolerne; ligeledes oversatte han mange baade poetiske og prosaiske
Stykker af den klassiske Litteratur, men disse Oversættelser,
særlig de poetiske, vare ilde berygtede for deres store Smagløshed.
Spottet blev især hans Oversættelse af Verset i Horatius' «Ars
poëtica» om den foroven skjønne Kvinde, der «til fælen, sorten
Fisk sig udi Enden giver»; og da han havde udgivet sin Oversættelse 
af de 4 første Bøger af Ovids «Metamorfoser», blev der lavet
dette Epigram: «O Naso! aldrig var din Brøde lig din Kval: du
blev forvist fra Rom og oversat af Sahl». En Del af disse
Oversættelser indrykkede han i de Berlingske «Kjøbenhavns Efterretninger 
ell. nye Tidender om lærde Sager», som han redigerede i
Tiden 1763-77, men som under hans Redaktion, som det siges,
«ikke udmærkede sig synderligt ved Lærdom».

Worm, Lex. ov. lærde Mænd. 
Nyerup, Lit. Lex. 
Tauber, Aalborg Kathedralskoles Disc. I, 114. 
Hundrup, Lærerstanden ved Metropolitanskolen S. 53.
Mynster, Meddelelser om mit Levnet S. 26. 
Hist. Tidsskr. 4. R. IV, 263 ff.
Danske Saml. II, 341. 
Fallesen, Theol. Maanedsskr. 1806, I, 132. 

<i>M. Cl. Gertz.</i>

</chapter><chapter name="Sahlertz, Ludvig Ferdinand, 1812-86, Operasanger">

<b>Sahlertz, Ludvig Ferdinand,</b> 1812-86, Operasanger, 
fødtes i Kjøbenhavn 10. Maj 1812 og var Søn af «borgerlig Infanterist
og Kompositionsarbejder», Legetøjsfabrikant Hellmann S. (f. 1777
d. 1847) og Christiane Henriette f. Severin. Ved Moderens Død
var han kun lidt over 2 Aar, og da Faderen derpaa bosatte sig i
Rusland, tog Morfaderen, Major Christoffer S., der boede paa
Erikstrup ved Store Heddinge, ham til sig og opdrog ham. Han tog 
1831 Examen paa Jonstrup Seminarium og levede derpaa som Skrivelærer, 
men hans smukke Tenorstemme førte ham snart til Siboni, 
der uddannede den. 21. Sept. 1832 debuterede han som Carill i
«De 2 Nætter», og han blev fast ansat ved Theatret 8. Avg. 1835.
Han udførte de blidere Figurer, især Syngespillets Elskere, Aimar
i «Røverborgen», Greven i «Barberen i Sevilla» og George Brown
i «Den hvide Dame», der var hans Yndlingsrolle. Han blev den
første danske Orpheus i Glucks Opera, hvis 2. Akt opførtes i 1846
paa Hoftheatret. Spillet var konventionelt, men kunde lægge et
vist Lune for Dagen. Stemmen, en ægte Brysttenor, var godt
skolet og lededes med musikalsk Dygtighed. Dens Charme var
allerede borte, da han efter Faaborgs Afgang (1850) i nogle Aar
saa godt som ene maatte trække Læsset, men han mistede ikke
Anseelsen. Han optraadte sidste Gang som Juda i «Josef og hans
Brødre» 1. Maj 1860. Meget tidlig havde han ægtet Christine
Marie Gade (f. 1805), Datter af Klædefabrikant G. i Randers. Hun
døde i 1861 og i 1863 ægtede han Grosserer H. P. Lorentzens
Enke, Christiane f. Løvgrén, som overlevede ham. Han døde 7.
Jan. 1886.

<i>C. Thrane.</i>

</chapter><chapter name="Sahlgreen, Louise Rudolfine, 1818-91, Operasangerinde">

<b>Sahlgreen, Louise Rudolfine,</b> 1818-91, Operasangerinde,
fødtes i Kjøbenhavn 17. Sept. 1818. Hun var Datter af Skibsfører
Christian Clemens Marcher og Christiane Magdalene Cathrine
Eleonore f. Rose og en af de yngre blandt 15 Søskende, af hvilke 9
levede, da Faderen i 1830 forliste med Skib og Mandskab ved
Vordingborg og efterlod Moderen i stor Fattigdom. Sidst i 1830
kom Datteren paa Grund af sin Stemmebegavelse ind i Musikkonservatoriet, 
ved hvis aarlige Aftenunderholdninger hun optraadte
første Gang 20. April 1834 i en Kvartet af Bellini. Fra 1. Jan.
1836 blev hun Koristinde ved det kongl. Theater, og da hendes
Ydre, der havde noget af den bornholmske Type, ikke var
elskerindemæssigt, vilde hun vel aldrig være kommen videre, hvis 
ikke hendes ualmindelige musikalske Nemme efter henved 7 Aars
Forløb havde reddet hende. Hun havde lært Gemmys Parti i
«Vilhelm Tell», der skulde gaa første Gang, ved at høre det synge
paa Prøverne og kunde, da Fremstillerinden blev syg, strax
overtage det, saa at hun debuterede ved Førsteopførelsen 4. Sept. 1842
og vandt meget Bifald, der -- i de følgende Aar særlig blev hende
til Del i lignende Drengeroller, Pagen i «Huguenotterne» og
«Figaros Bryllup». Hun fik fast Ansættelse 26. Avg. 1845. 14. April
1847 ægtede hun Tenorsanger ved Theatret, senere Syngesoufflør,
Ludvig Bernhard Sahlgreen (f. 31. Maj 1816). 

Stemmen, en fyldig, høj og blød Sopran, uddannedes yderligere 
af den italienske Kapelmester Sperati. Dens haarfine Renhed 
og fuldkomne Egalitet viste sig i Glans i Donna Elviras Es-Dur-Arie 
i «Don Juan». Teknikken var betydelig, og hendes Styrke
laa i det rent musikalske, i det hun med sikkert Øre førte
Stemmen som et Instrument. Da hun ogsaa kunde synge Altpartier,
bidrog dette til, at hendes Repertoire blev meget forskjelligartet,
saa at hun bevægede sig fra Sopranbravourrollen Vitellia i «Titus»
til Moder Gertrud i «Hans Heiling», fra Norma til Madam Sommer.
Den sidste gik af med Sejeren. Hun spillede med Held flere
komiske Damer, ogsaa Fru Nothington i «Capriciosa», medens
Donna Elvira og Norma, hvilken sidste hun kun udførte et Par
Gange, slet ikke passede for hende i dramatisk Henseende. Til
hendes bedste Partier hørte Alice i «Robert», som hun sang med
stor Virkning, Jenny i «Den hvide Dame» og Anna i «Jægerbruden ».

Primadonnaværdigheden, der ikke tilkom hende paa Scenen,
naaede hun i Musikforeningen ved Siden af Fru Zinck under Gades
Avspicier og i dens fejreste Tid. Hun optraadte her første Gang
28. Nov. 1843, og i Tiden 1850-66 medvirkede hun ved over 100
Koncerter og i o. 70 forskjellige Kompositioner. Hun anvendtes
i alle Soprangenrer, ogsaa Romance og «Lied», og blev den første
Dryade («Dryadens Bryllup») og Elverkongedatter («Elverskud»). et
lille Speciale havde hun som Sirene. Ved det kongl. Theaters
Korpersonales aarlige Passions- eller Paaskekoncert i Frue Kirke
var hun uafbrudt gjennem 18 Aar (1851-69) en bærende Kraft.
Stemmen lød fortrinlig i Kirken, og hun udførte i Regelen ikke
blot Solosopranen i Hovedværket, men tillige i 2 eller 3 andre
Nummere. Paa Theatret optraadte hun sidste Gang 15. Maj 1868
som en ægyptisk Pige i «Josef og hans Brødre», i Musikforeningen
sidste Gang 4. Maj 1869. Hun var bleven Enke 21. Okt. 1866 og
døde i Kjøbenhavn 15. Avg. 1891. Det blev hendes særlige
Fortjeneste, at hun i et ualmindeligt Omfang var den klassiske og
ædle Musiks Tjenerinde.
<i>
C. Thrane.</i>

</chapter><chapter name="de Saint-Aubain, Andreas Nicolai, 1798-1865, Forfatter">

<b>de Saint-Aubain, Andreas Nicolai,</b> 1798-1865, Forfatter.
Den under Psevdonymet «Carl Bernhard» saa bekjendte Novellist
nedstammer fra franske Forfædre. Bedstefaderen, Nicolai St.-A.
(f. 1707 i Bretagne), kom ved Midten af det 18. Aarhundrede til
Danmark og blev ansat som Frisør hos Kong Frederik V, fra 
hvilken Stilling han kort efter avancerede til Kammertjener hos
Kongen (d. 1768 som Justitsraad). Hans ældste Søn, Frederik Christian 
Julius (f. 1754, d. l8l9 som karakt. Oberst), blev Artilleriofficer
og giftede sig med Bolette Buntzen, Datter af den rige christianshavnske 
Kjøbmand Andreas B. De nygifte flyttede ind i Christianshavns 
gamle Raadhus paa Hjørnet af Strandgade og Torvegade,
en stor gammel Gaard, som efter Byens Indlemmelse i Hovedstaden 
havde været nedarvet fra Fader til Søn i en Vinhandlerfamilie,
og her kom A. N. St.-A. til Verden 18. Nov. 1798.

I dette gamle Raadhus og, under de regelmæssige Søndagsbesøg 
hos Morfaderen, i den store Kjøbmandsgaard paa Hjørnet
af Overgaden neden Vandet og Baadsmandsstræde henrandt St.-A.s
Barndom, det første Sted under fantastiske Indtryk af de dyber
mørke Raadhuskjældere og under alskens opfindsom Leg i de
rummelige Stuer, det andet Sted med lystigt Friluftsliv i den store
Have. Han mener at skylde sin Fødegaard en mere levende
Fantasi, end der maaske ellers var bleven ham til Del; muligvis
for at lægge en Dæmper paa denne ved adstadig Beskæftigelse
blev Drengen sat til at strikke alenlange Strimler af tykt
Bomuldsgarn med 2 lange Fiskebenspinde; naar Bundtet var blevet saa
stort, at han ikke mere kunde holde det under Armen, blev det
vrævlet op igjen, og Arbejdet begyndte forfra. Af Udflugter uden
for Hjemmene var især den aarlige Dyrehavstur en straalende Festr
men et ædlere og varigere Indtryk efterlod Udflytningen til
Frederiksværk sig. St.-A.s Moder var en Ungdomsveninde af
Administratorens Datter, og hans Fader var kjendt og yndet af Værkets
tidligere Ejer Landgrev Carl af Hessen, som endnu stadig sendte
Sommergjæster der ud. Paa det lille Slot Arresødal samledes et
fint og fornemt Selskab, i hvilket den christianshavnske
Patricierfamilie nu blev indlemmet. Under det ceremonielle Taffel og 
under Theserveringen paa den obligate Rotur ned ad Kanalen lærte den
lille «Monsieur Quatorze», som han kaldtes, fordi hans Tilstedeværelse 
ved Middagsbordet skulde uskadeliggjøre det ulykkelige
Trettental, de gode Manerer og den korrekte Holdning, som altid
senere udmærkede ham. Men hvad der havde endnu mere Betydning 
for ham: han blev her fortrolig med Naturen og fik sin Sans
opladt for dens Stemninger. «Fra denne Episode i mit Barndomsliv», 
siger han, «regner jeg den store Forkjærlighed, jeg altid har
haft for Landet og dets stille Ro, for kornrige Marker og nette
Bønderhuse, men især for de stolte gamle Bøgetræer, de knudrede 
Ege og de blomstrende Tjørnebuske, for grønne Skrænter og stille
Damme med Vandliljer og Aakander, for rislende Bække og de
smaa Vandfald, som dannes af en Sten eller en Trærod, der
bestandig smaamumle, men som kun hviske <i>den</i> tydeligt i Øret, der
kaster sig i det frodige Græs og lytter til de mange Stemmer,
hvormed Naturen taler til vort Hjærte.»

Om St.-A.s Skoleaar er der kun lidet at berette. Han blev
i Begyndelsen privat undervist og gik saa fra 1812-16 i
Metropolitanskolen, men her stod han ikke lidet tilbage for sin yngre
Broder Frederik (død 27 Aar gammel som Lieutenant ved det
holstenske Lansenerregiment). Til Universitetet dimitteredes han
(1818) privat og havde til Lærere bl. a. den senere Professor ved
Sorø Akademi Chr. Lütken og Lieutenant H. J. Blom, senere
bekjendt som Militærforfatter. Nogen Embedsexamen tog han aldrig,
men han havde tidlig -- ligesom hans Slægtning J. L. Heiberg --
Tanker om at slaa ind paa den diplomatiske Løbebane, og han
nød i nogen Tid den gamle Statsminister N. Rosenkrantz'
Protektion; men af ukjendte Aarsager førte denne ham ikke til Maalet.
Efter Faderens Død (1819) var St.-A. med sin Moder flyttet til sin
Onkel Buntzens nye Ejendom ved Christianshavns Vold, hvor ogsaa
Fru Gyllembourg tilbragte nogle Aar af sin Enkestand. Men midt
i Tyverne gik det gamle, ansete Handelshus Buntzen & Søn Fallit
som Følge af betydelige Tab under Krigen 1807-14 og dennes
lammende Indflydelse paa alle Forretningsforhold. Fru St.-A. havde
Part i Firmaet og tabte hele sin Formue med Undtagelse af nogle
Grunde ved Kalkbrænderiet -- den Gang næsten uden Værd, nu
repræsenterende en hel Kapital. Næsten samtidig hermed mistede
hun 2 af sine Børn, den ovfr. nævnte flinke Søn, der som Lieutenant 
havde forberedt sig til at tage den juridiske Embedsexamen,
og den elskelige Datter Albertine, hvis Minde Heibergs smukke
Digt har bevaret for Efterverdenen. Næsten knust af disse Ulykker
søgte hun nu hos sin Søn sin eneste Støtte og fandt den ogsaa i
rigt Maal. Med den inderligste Kjærlighed sluttede St.-A. sig til
sin Moder, og de to levede uadskillelig sammen indtil hendes Død
under Koleraepidemien 1853.

Katastrofen gav ham Tilskyndelsen til hans Forsøg som
Forfatter. Han debuterede 1828 i Heibergs «Flyvende Post» med en
ret ubetydelig lille Novelle, «Nummer Syv». Den efterfulgtes 1834
af den større Fortælling «Et Aar i Kjøbenhavn», indledet med en
Fortale af J. L. Heiberg, der ogsaa i sidste Øjeblik, da Titelbladet 
skulde trykkes, opfandt Navnet Carl Bernhard. Vi møde her
endnu en ældre Tids Smag for det romanagtig spændende med
dets hele Apparat af Anelser og Hemmeligheder og den ufuldstændige 
Behandling i Form af indskudte Breve og Memoirer. Først
Aaret efter fandt Carl Bernhard sit rette Omraade, Skildringen af
Familielivets Begivenheder og Konflikter, Fremstillingen af det højere
Bourgeoisis Personligheder og af Interiører fra det dannede
Kjøbenhavns hjemlige og selskabelige Liv. 1835 udkom «Dagvognen»
og «Deklarationen», hvilken sidste Fortælling dog ikke er,af St.-A.,
hvad han ogsaa halvt spøgende erklærer i den lille Humoreske
«Brødrene Bernhard» (Dr. Schwanenflügel oplyser, at den har
Martin Hammerich og St.-A.s Fætter, den senere saa bekjendte Læge
Professor Andr. Buntzen, til Forfattere). Det følgende Aar saa ikke
mindre end 4 nye Noveller Lyset: «Kommissionæren», «Børneballet» 
«Tante Francisca» og «Skjødesynderne»; af disse er «Børneballet» 
den betydeligste ved skarp Iagttagelse af Overgangsalderens
sjælelige Bevægelser og ved den alvorlige Lære, den trods sin lette
Form og flydende Fremstilling indprenter Læserne med et efter
Omstændighederne mere eller mindre rammende «de te fabula».

Sit bedste og berømteste Arbejde udgav Carl Bernhard 1837:
Novellen «Lykkens Yndling». Den vakte en ganske ualmindelig
Opsigt og gjorde en lige saa overordentlig Virkning. Man lærte
her for første Gang i dansk Skjønlitteratur den diplomatiske Verden
at kjende med dens slebne Former, dens Blik paa Livet de haut
en bas, dens Intriger og Sarkasmer, og det forhøjede ikke lidet
den pikante Nydelse, at man bag de optrædende Personligheder
mente at kunne skimte virkelig existerende Mennesker fra det
kjøbenhavnske Selskabslivs øverste Lag; over for denne Verden stilles
saa en begavet ung borgerlig, der ved egen Dygtighed og ved
Lykkens Medbør naar frem til det fast uopnaaelig høje Maal, hans
Kjærlighed har sat sig: Besiddelsen af en lige saa skjøn som
elskelig Kvinde af den allerfornemste udenlandske Herkomst, hvorpaa
Lykken endnu en sidste Gang skjænker ham sin Gunst ved at
lade ham og hans elskede dø i hinandens Arme i deres Livs
saligste Øjeblik, inden Besiddelsens Vane har svækket deres Følelse.
«Lykkens Yndling» blev et Breviar for alle de unge elskende, en
Haandbog i den gode Tone for et beundrende Publikum.
Novelleproduktionen fortsattes 1838 med «Et Løfte», «En Familie 
paa Landet» og «Et Ordsprog». 1840 slog Carl Bernhard med «Gamle
Minder» ind paa den historiske Romans Territorium og skildrede 
Livet ved Christian VII's Hof og i den Tids borgerlige Kredse.
Bogen vandt stort Bifald, og Forfatteren gik videre ad den
indslagne Vej med «Krønniker fra Kong Christian II's Tid» (1846) og
«Krønniker fra Kong Erik af Pommerns Tid» (1850). Disse
Romaner ere underholdende at læse, og især ere Krønnikerne fra
Christian II's Tid en historisk Roman, som selv i Sammenligning med
de bedste Forbilleder altid vil hævde sig en Rang; de hvile paa
samvittighedsfuldt Studium af det knappe Materiale, som den Gang
var for Haanden, medens Forfatteren andensteds ikke undgaar
enkelte kapitale Bommerter (som naar han i «Dagvognen» forvexler
Valdemar den store med Valdemar Atterdag og tror, at det var
denne, der gjorde Tog til Venden for at indføre Kristendommen,
eller naar han (i «Gamle Minder») lader Dronning Helvig, Biskop
Jens Grand og Biskop Valdemar sidde samtidig fængslede paa
Søborg Slot, skjønt de 2 sidstnævntes Fængselstid faldt henholdsvis
1294-95 og 1194-1206, og Dronningen først døde 1374). -- 
Samtidig med og efter disse historiske Digtninger skrev Carl Bernhard
endnu en Række Noveller, dog kun undtagelsesvis af større
Omfang, de fleste ikke omfangsrigere, end at de kunde meddeles i
Folkekalendre og Ugeblade. Vi nævne af disse Arbejder «To
Venner», som vakte en Del Opmærksomhed paa Grund af sin
hyperæsthetiske Betragtning af det ægteskabelige Samliv, «Det
gyldne Skind», «Hr. Kraft», «Damon og Pythias», «Den
opmærksomme Ægtemand». Den sidste Novelle, «En Baderejse»,
fremkom i St.-A.s Dødsaar, 1865. Carl Bernhards samlede Skrifter
udgjøre 14 Bind og ere udkomne i 2 Udgaver.

Formel og pertentlig, som St.-A. var, vaagede han med den
yderste Omhu over Iagttagelsen af en Psevdonymitet, som dog omtrent 
lige fra Begyndelsen af havde været en offentlig Hemmelighed. 
Han skriver i Midten af 4oerne til Jonas Collin: «Ihvor
transparent min Anonymitet end kan være -- sandelig ikke ved
min Skyld --, er den mig dog vigtig som en nødvendig Betingelse
for min litterære Virksomhed, der uden denne vilde være aldeles
lammet.» Som S. Kierkegaard drog han et skarpt Skjel mellem
den psevdonyme Forfatter og det borgerlige Menneske; han vilde
unddrage sig Inkonveniensen ved en Sammenblanding af disse 2
Personligheder og overholdt i det selskabelige, ja endog i det
fortroligere Omgangsliv paa det omhyggeligste denne Sondring.
Endogsaa over for sig selv bevarede han Fiktionen, kan man næsten
sige. I de blandt hans Efterladenskaber forefundne avtobiografiske 
Fragmenter, som han har kaldt «Af en gammel Herres Erindringer», 
fortæller han om den gamle Kjøbmandsgaard paa Christianshavn 
og tilføjer saa: «Det har fornøjet mig at gjenkjende den
livagtig i «Et Aar i Kjøbenhavn» af Carl Bernhard, som har
henlagt Scenen for denne min Familie i øvrigt uvedkommende
Fortælling til min Bedstefaders gamle Gaard».

Fra sin tidlige Ungdom af færdedes St.-A. i de mest udsøgte
Omgangskredse, som Hovedstaden havde at byde paa. Han var
beslægtet med nogle af dens aandfuldeste Mænd og Kvinder og
vandt sig Venner blandt Personligheder og i Familier med anerkjendt 
fremragende Position: Oehlenschläger, Baggesen og Hauch,
den senere Præst Timm og Brødrene Scheuermann, Tscherning,
de Meza, Komponisten Bay og Abrahams, Minister Rosenkrantz'
Hus og det Hegermann-Lindencroneske Hjem paa Kalkbrænderiet,
hvor han traf en vis Lieutenant Helmuth Moltke, som senere gav
Verden nok at tale om. Litterære, musikalske og mange andre
samlende Interesser knyttede disse Kredse til ham og ham til dem.
Hans Forkjærlighed for fransk Litteratur og Aand vedligeholdt og
udviklede, hvad hans franske Afstamning havde givet ham af
elegant og kavallermæssigt: et behageligt Konversationstalent,
Ridderlighed over for Ramer, taktfuld Beherskelse. Ikke alle kunde dog
dette afglattede Væsen tiltale; P. V. Jacobsen kalder ham i et af
sine Breve «et naragtigt Menneske» og mener, at Heiberg har
brugt ham som Model for den diplomatiske Arthur i «Kjøge Huskors». 
Og nægtes kan det vel ikke, at der til dette Plus i formel
Dannelse svarede et Minus i Følelsens Dybde. Betegnende i saa
Henseende er en Brevytring af St.-A. om «Hjortens Flugt» -- 
«som hele Verden er kommen i Extase over, og som jeg akkurat
kan finde affattet i temmelig afrundede Vers og med livlige
Naturskildringer af stille Solopgang og Maanenedgang. Jeg skammer
mig over mig selv, men jeg solgte gjærne Bogen for halv Pris, thi
mig har den kun interesseret lidet . . . Der er mig for megen
letfærdig og blaseret Kjærlighed i den, det kalder jeg ikke
ungdommelig Friskhed, som Folk skrige paa, men forældet
Affældighed, som har slaaet sig paa Hjærnen og ytrer sig i 
udskejende Fantasi».

Som en Herre de la vieille roche saa St.-A. ikke med
gunstige Øjne paa den udstrakte Folkefrihed, Junigrundloven havde
givet, og forholdt sig stærkt kritisk over for det nye Regimente.
Han havde været den æsthetisk dannede Christian VIII meget 
hengiven og kunde aldrig forsone sig med hans Efterfølger, hvis
Giftermaal med Grevinde Danner han betragtede som en offentlig
Skandale. Hans fortrolige Breve indeholde de hvasseste Udfald mod
«Frederik Folkekjær og hans Folkekjæreste», og efter
Frederiksborgs Brand skriver han: «Jeg har elsket Frederiksborg af mit
hele Hjærte; selv i dets Fornedrelse indgød det mig Ærefrygt;
og det var bleven fornedret! -- Nu er Skjændselen brændt ud ...»
Paa sine ældre Dage levede St.-A. mest i tilbagetrukken
Ensomhed og i knappe Kaar, som maa have været dobbelt trykkende
for en Mand, der kjendte et forfinet Livs udsøgte, om end beskedne,
Nydelser og havde en kræsen Smag for det daglige Behov. Om
Sommeren og ved Juletid gjæstede han sine Herregaardsvenner:
Grevefamilien paa Holsteinborg, Dinesens paa Katholm og fremfor alt
Castenschiolds paa Borreby. Den øvrige Del af Aaret var stærkt
optagen af Velgjørenhedsvirksomhed. Han var Medlem af en Mængde
Asylbestyrelser og Brændselskomiteer, tog virksom Del i Sygehjemmets 
Oprettelse, var Kasserer i det kvindelige velgjørende Selskab
og paakaldtes stadig som Bistand ved Basarers Afholdelse. I
Forbindelse hermed kan anføres, at han i en Aarrække var Sekretær
i Foreningen for den ædle Hesteavls Fremme. Efter nogle Aars
Lidelser af en Nyresygdom døde St.-A. 25. Nov. 1865.

Af en gammel Herres Erindringer, autobiogr. Fragmenter 
  (Saml. Noveller og Fortællinger af Carl Bernhard, XIV). 
Illustr. Tid. Dec. 1865; samt Nr. 1112. 1184 ff. 
H. Schwanenflügel, Carl Bernhard, hans Liv og Forfattervirksomhed (1895). 
Personalhist. Tidsskr. 3. R. VI.

<i>P. Hansen.</i>

</chapter><chapter name="de Saint-Germain, Claude Louis Greve, 1707-78, Officer">

<b>de Saint-Germain, Claude Louis</b> Greve, 1707-78, Officer,
fødtes 15. April 1707 paa Vertamboz, en Gaard i Franche-Comté. Hans
Fader, der tilhørte en gammel, men fattig Adelsslægt, var Officer
i Provinsens Milits. Den unge St.-G. blev opdragen hos Jesuiterne
og traadte 1726 som Lieutenant ind i Faderens Bataillon; men da
han ikke havde Udsigt til nogen Sinde at kunne kjøbe et
Kompagni, gik han 1729 i kurpfalzisk Tjeneste. Ved Eugen af
Savoyens Protektion fik han 3 Aar senere Ansættelse i den
østerrigske Hær og avancerede under Tyrkekrigen til Major; men da
Østerrig 1741 kom i Krig med hans Fædreland, tog han sin
Afsked, traadte som Oberst ind i Carl af Bajerns Hær og blev, da
Kurfyrsten 1742 blev Kejser, udnævnt til Feltmarskallieutenant. Hans
nye Krigsherre døde imidlertid allerede 1745, og St.-G. tænkte nu
alvorlig paa at tage Tjeneste hos Frederik II, hvem han beundrede;
han opgav dog denne Plan, vendte tilbage til Frankrig og tog til 
Takke med en Ansættelse som Marechal de camp (Generalmajor).
Han deltog med Berømmelse i Marechallen af Sachsens 3
hæderfulde flanderske Felttog, blev Generallieutenant og fik efter
Fredslutningen høje Kommandoposter i Grænseprovinserne. I
Syvaarskrigen udmærkede han sig ved flere Lejligheder. Han dækkede
Retræten efter Nederlaget ved Rossbach (1757), kæmpede glimrende
ved Krefeld (1758) og bidrog væsentlig til Sejeren ved Korbach
(1760); men faa Dage efter Slaget nedlagde han sin Kommando
paa Grund af Uoverensstemmelse med Overgeneralen, Hertugen af
Broglie. Han forlod Hæren og tog Ophold i Holland.

Kun faa af Frankrigs dalevende Generaler kunde maale sig
med St.-G. i Krigserfaring, militære Anlæg og videnskabelig
Uddannelse. Han havde deltaget i henved 50 Træfninger og Slag
og havde levet mere under Telt end under Tag. Hans Ydre var
ikke meget martialsk, og han «red som en Landsbydegn»; men
han var en fortrinlig Fører, rolig under de mest kritiske Forhold
og dog ildfuld nok til at rive Soldaterne med sig i det afgjørende
Øjeblik. Han var ikke blot Feltsoldat; han havde mange andre
Interesser; han kjendte Oldtidsforfatterne, studerede Mathematik,
Historie, Filosofi og Politik, behandlede sit Modersmaal, men ogsaa
kun dette, med stor Færdighed og forstod at give sin Tanke et
klart og koncist Udtryk. Hærvæsenet var dog St.-G.s Hovedinteresse; 
han havde et aabent Øje for den franske Hærs Brøst og
indsendte 1758 til Krigsministeriet et Reformprojekt, der i
Hovedtrækkene ligner de Hærplaner, han senere søgte at føre ud i Livet,
da han selv kom til Magten. I den franske Hær nød St.-G. stor
Anseelse, og hans Tilbagetræden vakte megen Beklagelse, kun ikke
blandt Magthaverne, af hvem han havde gjort sig ilde lidt ved sit
selvbevidste Væsen, sin skarpe Tunge og sin skaanselsløse Kritik.

Ogsaa til Danmark var St.-G.s Ry naaet; en Mængde danske
Officerer som P. E. Gähler, H. W. Schmettau, F. Numsen og C.
Lohenskjold havde tjent sammen med eller under ham, og i
Syvaarskrigen havde han endog en Tid haft en dansk Adjudant, C.
C. Pflueg (XIII, 87). Han havde tilmed Familieforbindelser her i
Landet. Hans Hustru, Armgard Margrethe f. v. d. Osten (f. 19.
Dec. 1707), hvem han ægtede 1. Okt. 1736, var nemlig Datter af
en dansk Adelsdame, Anna Dorothea f. Gjedde, i hendes Ægteskab 
med kurpfalzisk Gehejmeraad C. G. v. d. O., der længe havde
tjent i den danske Hær (XII, 458), og Søster til Hofmesterinde hos
Prinsesse Charlotte Amalie, Anna Susanne v. d. O. Allerede 1750 
havde J. H. E. Bernstorff, da Forhandlingerne med Marechal
Løvendal glippede (X, 594), forgjæves henvendt sig til St.-G.; 9 Aar
senere havde denne af egen Drift tilbudt den danske Konge sin
Tjeneste, men man fandt den Gang hans Fordringer for høje. Nu
derimod, da han efter at være udtraadt af den franske Hær stod
uden Virksomhed, var han lettere at komme til rette med, og i
Jan. 1761 modtog han Tilbudet om Ansættelse som dansk
Generalfeltmarskal med 14000 Rdl. aarlig Gage. Den franske Regering
vægrede sig i nogen Tid ved at give den bortrømte General
Afsked; men Frederik V skrev egenhændig til Ludvig XV, og denne
føjede beredvillig den danske Konge. 5. Juni 1761 kom St.-G. til
Kjøbenhavn, modtog sin Udnævnelse med Aldersorden fra 1. Dec.
1760 og rejste strax efter til Holsten for at studere Forholdene ved
den Hær, der i henved 3 Aar havde staaet ved Monarkiets Sydgrænse, 
og for at gjøre sig nøjere bekjendt med det Terræn, hvori
man kunde komme til at kæmpe. I Begyndelsen af 1762 vendte
han tilbage til Hovedstaden for at forhandle med Regeringen om
Krigsforberedelserne; alt tydede paa et snarligt Brud med Rusland.
Midt i Marts fik St.-G. Kommandoen over Hæren i Hertugdømmerne 
og begav sig strax til sin Post.

St.-G. forlangte bestemt, at Krigen skulde føres offensivt; man
maatte ikke vente paa Russerne ved Grænsen. Flaaden skulde
direkte angribe Ruslands Kyster og ødelægge dets Marine; Hæren
skulde gaa ind i Meklenborg og sætte sig fast i et Terræn, hvor
Fjenden ikke kunde udnytte sin Overlegenhed. Skjønt Armeen
havde været samlet i Hertugdømmerne siden 1758, var den ikke
krigsberedt; den var ikke sammenarbejdet og manglede alle
Feltinstitutioner. St.-G. fik Lov til at arbejde uforstyrret i 4
Maaneder, og det lykkedes ham at naa et forholdsvis godt Resultat.
Tropperne blev lagte i Lejre langs Sydostgrænsen, hvor der blev
exerceret og manøvreret med Energi. Han organiserede en Stab,
navnlig bestaaende af Officerer, der havde tjent sammen med ham
i Frankrig; han oprettede lette Tropper, forstærkede Feltartilleriet,
anlagde Depoter og indrettede Forplejnings-, Sundheds- og
Trænvæsen. Da Rusland i Begyndelsen af Juli brød Freden, var St.-G.
saa nogenlunde færdig, og i Dagene mellem 9. og 12. Juli
marcherede han i Spidsen for 27000 Mand ind i Meklenborg, som han
i Forvejen omhyggelig havde rekognosceret. Man tog Stilling syd
for Wismar og gjorde alt rede til at give Russerne en varm
Modtagelse. Allerede havde Fortropperne faaet Føling med hinanden, 
da St.-G. 23. Juli til sin Forbavselse erfarede, at Fjenden trak sig
tilbage. Peter III var styrtet 8. Juli; Krigen var endt, førend den
var begyndt. St.-G. blev staaende i Meklenborg til langt ind i
Avg. og gik saa til Holsten, hvorfra han i Dec. begav sig til
Kjøbenhavn. Hæren blev først i det følgende Foraar sat paa Fredsfod.
Da St.-G. kom til Danmark, var han en anerkjendt og prøvet
Hærfører, hvorimod han var ganske uforsøgt som Hærorganisator;
og dog blev det i denne Egenskab, at han kom til at erhverve
sig et Navn i den danske Hærs Historie. Uagtet det ikke var
kommet til Slag, havde Felttoget i Meklenborg vist, at den danske
Hær var mangelfuldt indøvet, organiseret og kommanderet; dens
Mangler og Brøst laa klart for alle. Fra de forskjelligste Sider
blev der til Regeringen indsendt Forslag til Armeens Omordning,
og Kongen paalagde St.-G. at udtale sig om nogle af disse
Projekter og selv stille Forslag. De Betænkninger, som han i Febr.
1763 indsendte til Kongen, indeholde mange sunde Tanker, der
ville bevare deres Gyldighed, saa længe der overhovedet existerer
Armeer: Hærens Styrke maa staa i Forhold til Statens finansielle
Evne; en lille, vel ordnet og vel forplejet Hær er mere værd end
en stor, der er løst sammensat og slet underholdt. Et godt
Officerskorps er den vigtigste Betingelse for at have en god Armé;
man maa ikke have for mange Generaler, og Forfremmelse til
højere Stillinger maa kun ske efter Dygtighed. Underofficerskorpset 
er «Maskinens Drivfjeder»; det maa lønnes anstændig og
udelukkende bestaa af indfødte. Landet forsvares bedst af dets egne
Børn; i alle Tilfælde maa et stort Antal af Soldaterne være
nationalt, og disse maa øves ordentlig. Der maa skaffes Folkene
ordentlige Kvarterer og god Sygepleje; der maa strængt vaages
over, at de faa, hvad de skulle have; Forsømmelser og Misbrug
fra Chefernes Side straffes med Afskedigelse. Soldaten skal være
«Kongens Mand», ikke Chefens, Regimenter og Kompagnier maa
ikke være Entrepriser, ikke gjøres til Gjenstand for Kjøb og Salg;
men Officererne maa ved rigelige Lønninger holdes skadesløse for
de uvisse Indtægter. Fodfolket er det vigtigste Vaaben; en Hær
paa 24000 Mand bør tælle 20000 Infanterister, 4000 Ryttere og
Dragoner med 30 lette og 40 sværere Kanoner. Artilleriet bør
samles i et Korps under en fælles Ledelse, ligesaa Ingeniørerne;
der bør oprettes lette Tropper og sørges for Træn- og
Hospitalsvæsen. St.-G. var ogsaa, saa vidt vides, den første, der 
havde Øje for, at den administrative Inddeling bør falde sammen med 
den taktiske. Alt dette forekommer nu at være selvfølgeligt, næsten
trivielt; den Gang var det nyt, ja paradoxalt.

Kongen fandt Behag i St.-G.s Udtalelser og hædrede ham i
Marts 1763 med det blaa Baand-, men der hengik over et halvt
Aar, inden han lod ham begynde paa at føre sine Ideer ud i
Livet. Dette skete først, efter at Hærens Centralstyrelse ved en
kongl. Forordning af 28. Okt. 1763 var bleven totalt omdannet.
Krigskancelliet og Generalkommissariatet bleve ophævede og
erstattede af et «Generalkrigsdirektorium». Dette fik 4 Departementer,
der hver havde sin Del af Administrationen at varetage, og hvis
Chefer dannede et Kollegium med St.-G. i Spidsen som Præsident.
I Norge blev der 1764 oprettet et særligt Krigsdirektorium under
W. Schmettau.

St.-G. skred strax til Udførelsen af sine Reformer. Han
indførte et Normalbudget og satte Hærens Regnskabsvæsen paa en
bedre Fod. De 3 Garderkorpser bleve indskrænkede til en lille
kombineret Livvagt. De nationale Regimenter bleve opløste og
Mandskabet stukket ind i de hvervede Afdelinger, der fremtidig
skulde have en Kjærne af udskrevne Soldater. Et Artillerikorps
og et Ingeniørkorps afløste de 3 Artillerier og de 3 Fortifikationsetater. 
Af Fæstningerne bleve de, der ikke havde virkelig
Betydning for Monarkiets Forsvar, nedlagte. En Mængde overflødige 
Officerer blev afskediget eller sat paa Ventepenge. Tilgangen
til Officerskorpset og Avancementsforholdene bleve regulerede; der
blev udfærdiget Konduitelister og givet Bestemmelser, som
indskrænkede Kjøb og Salg af Officersposter. Pensions- og
Enkeforsørgelsesvæsenet ordnedes. Rekruteringen af det hvervede 
Mandskab gik fra Kompagnierne over til en Generalhvervingskommission; 
de nationale Soldater kom til at ligge noget længere til Tjeneste.
Mandskabets Vilkaar bleve forbedrede; der blev taget fat paa
Opførelsen af Kaserner; et Plejehjem for udslidte Soldater, for Enker
og Børn afløste den «verfluchte Ladegaard» (jvfr. XIII, 88); hvert
Regiment fik sin Invalidekasse, og der blev ydet Statsbidrag til
Soldaterbørns Underhold, ganske vist under den Forudsætning, at
de senere traadte ind i Hæren. Den preussiske Exercits blev indført; 
man bestræbte sig for at skaffe Feltartilleriet et lettere og
kraftigere Materiel; kort sagt, St.-G. arbejdede med utrættelig
Iver paa at forbedre Hærens Administration og Organisation, dens
taktiske Brugbarhed og Personellets Vilkaar.

St.-G. siger selv, at hans Hovedfejl var «le désir trop vif de 
voir bien aller toutes les choses», og den samme Følelse havde
nogle af hans Medarbejdere. «I1 voudrait tout simplifier, tout
abréger et ne voudrait jamais trouver des obstacles», siger U. A.
Holstein, der var Deputeret i Generalkrigsdirektoriet. Han vilde med
andre Ord gjennemføre sine Ideer uden at tage Hensyn til de
Forhold, hvorunder han arbejdede. Han savnede Forstaaelse af det
indviklede Maskineri, som skal til for at administrere en Armé;
han var blind over for Folkets og Hærens Ejendommeligheder; 
han var og blev en fremmed. Det var kun til Nød, at han lærte
at forstaa en dansk Skrivelse, og hans Kundskaber i Tysk, der jo
endnu blev almindelig brugt i den danske Hær, vare saare
tarvelige, skjønt han i 17 Aar havde tjent i tyske Hære. Man har
ogsaa beskyldt St.-G. for at mangle Menneskekundskab og for at
have været uheldig i Valget af sine Medarbejdere. Hertil bemærker 
han selv med rette, at der ikke var mange at vælge imellem; 
det maa da ogsaa siges, at han i Regelen tog de bedste, der
fandtes. I Generalerne P. E. Gåhler, F. A. Finck og A. Hauch
havde han dygtige og erfarne Medhjælpere; mindre forstaaelig er
den Tillid, han nærede til Personer som C. F. A. Gørtz og S. C.
Rantzau-Ascheberg.

Saa vel i som uden for Hæren stødte St.-G.s Reformer paa
megen Modstand og vakte megen Uvilje. De mange afskedigede
Officerer følte sig forurettede. Kompagnicheferne vare misfornøjede
over at miste den selvstændige Bestyrelse af Underafdelingernes
Økonomi. Hans nye Artillerimateriel vandt ikke Bifald. Godsejerne 
klagede over, at de skulde stille flere Soldater og undvære
dem i længere Tid; de vare ogsaa ilde berørte af hans Sympathi
for den stavnsbundne Bonde. Den lavere Borgerstand i Hovedstaden, 
der for en Del havde levet af at have Soldater i Kvarter,
besværede sig over de nye Kaserner. Mange fandt, at Hæren, der 
jo befandt sig i en Overgangstilstand, var kostbarere og mindre
kampdygtig end tilforn; der var endog dem, der mente, at
Gardens Indskrænkning var en ilde anbragt Sparsommelighed. Selv
Hærens Underklasser havde vanskeligt ved at forstaa, at
Reformerne havde deres Tarv for Øje. St.-G. kunde ikke altid
overvinde denne Modstand, der ikke overalt var helt uberettiget, 
da han paa Grund af det Hastværk, hvormed han vilde reformere,
let kom til at træde hævdvundne Rettigheder for nær; ofte maatte
han modificere de en Gang vedtagne Planer, men i det hele satte
han sin Vilje igjennem, saa længe Kongen levede. 

14. Jan. 1766 døde Frederik V, og 14 Dage senere havde
St.-G. «fait le saut», som den unge, lunefulde Konge udtrykte sig; 
han og hans Venner maatte træde ud af Centralstyrelsen og forlade 
det kun halv fuldførte Arbejde. Feltmarskallen, der nominelt
beholdt Overkommandoen over Hæren, begav sig til sin Ejendom
Søllerødgaard, medens hans Efterfølgere, først F. C. Rosenkrantz
og dernæst Carl af Hessen, søgte at raade Bod paa den Fortræd,
han skulde have anstiftet. Generalkrigsdirektoriet blev delt i det
høje Krigsraad og Landetatens Generalkommissariat, og nye
Hærplaner i reaktionær Aand bleve udarbejdede. Men inden de vare
traadte i Kraft, blev Kongen kjed af Prinsen, og i Marts 1767
blev St.-G. kaldt tilbage. Han havde i Mellemtiden forgjæves søgt
at faa Ansættelse i den franske Hær og havde i øvrigt, da han
ikke kunde ligge ledig, benyttet sit landlige Otium til med sine
Venner Gähler, Gørtz, Rantzau-Ascheberg og den preussiske
Gesandt v. Borcke at lægge Planer af forskjellig Art. Han var
derfor strax rede til at tage fat paa ny. Generalkrigsdirektoriet 
blev gjenoprettet, og i Sommeren 1767 blev der indført en Del
Reformer baade i den danske Hær og i den norske, hvis Ledelse
Rantzau-Ascheberg overtog. Nogle Fodfolksregimenter bleve opløste,
men navnlig blev Rytteriet stærkt reduceret. Sø- og Landartilleriet
bleve fuldstændig udsondrede fra hinanden. Der blev sluttet
Kontrakt med Generalkrigskommissær J. F. Classen (III, 595) om
Levering af Vaaben og Artillerimateriel. Reformerne vakte imidlertid
atter megen Uvilje, og ganske særlig følte den offentlige Mening
sig forarget over de Vilkaar, paa hvilke man havde overladt Classen
Frederiksværk og Hammermøllen. Men da St.-G. 22. Nov. 1767
for anden Gang maatte trække sig tilbage, var det mere af
politiske end af militære Grunde.

I Begyndelsen af 1767 vare J. H. E. Bernstorffs Forhandlinger
med den russiske Regering om Ordningen af det holsten-gottorpske
Spørgsmaal endelig naaede saa vidt, at der var Haab om, at man
snart kunde komme til Enighed-, det var derfor Rusland magtpaaliggende, 
at Bernstorff blev ved Roret, og man blev ubehagelig
berørt, ved at St.-G. og hans Venner kom til Magten. Disse paastode 
nemlig, at Cathrine II aldrig vilde afstaa Holsten, men kun
vilde holde Danmark i Afhængighed ved at give det falske Forhaabninger; 
derfor intrigerede de mod Bernstorff og søgte at styrte
ham. Det lykkedes imidlertid de russiske Afsendinger at faa Gørtz
og Borcke fjærnede, og 22. April blev den provisoriske 
Mageskiftetraktat underskreven; men da det varede længe, inden Kejserinden
ratificerede den, begyndte St.-G.s Parti paa ny sine Intriger. Disse
fik dog en brat Ende; den russiske Gesandt Filosofoff optraadte
med saadan Kraft mod det antirussiske Parti, at Kongen maatte
afskedige St.-G., der tilmed fik Paalæg om at forlade Landet.
Afskeden var dog holdt i de naadigste Udtryk, og han fik en
rundelig Pension.

St.-G. rejste først til Hamborg, opholdt sig derefter en
længere Tid i Worms og begav sig sluttelig til sin Fødestavn
Franche-Comté. Han tabte dog ikke Forbindelsen med den danske Hær,
i hvis Centralstyrelse hans Ven og Discipel Gähler havde beholdt
sit Sæde. Med ham og Rantzau-Ascheberg vedligeholdt han en
uafbrudt Brevvexling af militært og politisk Indhold. De 3 Generaler 
ønskede Ruslands Indflydelse begrænset; men mest ivrede de
for at knække «Aristokratiet og Anarkiet»; den «oplyste Enevælde»
efter Frederik II's Mønster var deres Ideal. I et Brev af 6. Okt.
1770 udkaster St.-G. det Program, som Struensee snart efter optog;
gjennem Gähler og Rantzau blev denne Statsmand Feltmarskallens
Discipel. I Juli 1771 blev St.-G. kaldt tilbage til Kjøbenhavn.
Han kom kun ugjærne og indvendte, at hans Tilbagevenden vistnok 
vilde være Rusland ubehagelig. Herom var der dog ikke
Tale; han fik ingen Ansættelse, man ønskede kun, at han skulde
fortære sin Pension i Landet. Han tog ingen Del i de Begivenheder, 
der medførte Struensees Fald; ved Rantzaus Hjælp fik han
sin Pension kapitaliseret, og i Maj 1772 sagde han Danmark
Farvel for stedse. Sin Kapital betroede han til den bekjendte H. F.
Bargum (I, 535), der satte den over Styr ved sin Negerhandel.

St.-G. levede nu i yderlig Armod i en lille By i Elsass, indtil
nogle tidligere Kammerater kom ham til Hjælp. De skøde Penge
sammen til ham og fik Ludvig XVI til at give ham en Pension.
Han indsendte nu til Regeringen forskjellige Planer til den franske
Hærs Reorganisation, og 25. Okt. 1775 blev han udnævnt til
Krigsminister. Som saadan virkede han i henved 2 Aar i samme Aand
som i Danmark og fandt ligesom der megen Modstand. Det lykkedes 
ham dog at indskrænke Garden, at opløse Militsafdelingerne
og at ophæve Tilladelsen til at kjøbe og sælge Regimenter og
Kompagnier. Ved sin Afgang fik han en stor Pension med
Fribolig i Arsenalet. Her døde han 15. Jan. 1778. Hans Enke
overlevede ham.

Mémoires de St.-G. (1779). 
Corréspondance particulière du comte de St.-G. (1789). 
Mention, St.-G. et ses reformes (1884). 
Minerva 1797, III. 
Holm, Danmark-Norges Hist. 1720-1814 III. 
Tychsen, Fortifikations-Etaterne og Ingenieurkorpset 1684-1893. 
Blom, Ældre danske Metal og Jern Stykker. 
Vedel, Den ældre Bernstorffs Ministerium. 
Vaupell, Den dansk-norske Hærs Hist.
Personalhist. Tidsskr. 3. R. I. 
Milit. Tidsskr. XXI.

<i>A. Tuxen.</i>

</chapter><chapter name="Saint-Germain, Joseph Marie, --1784, Æventyrer">

<b>Saint-Germain, Joseph Marie,</b> --1784, Æventyrer. I Følge
de Oplysninger, St.-G. kort før sin Død gav sin Velynder
Landgrev Carl af Hessen, skulde han være Søn af den bekjendte
Oprørsleder Fyrst Frantz Leopold Ragoczy af Siebenbürgen og født
ved Aar 1692. At han i Betragtning af Faderens ulykkelige Skæbne
kan have haft Grund til i yngre Aar at holde sin Herkomst skjult,
er ikke urimeligt. At Moderen skulde være en Grevinde Tøkøly,
stemmer dog ikke med de faktiske Forhold. Om St.-G. er Frugten 
af en illegitim Forbindelse, eller Landgreven er faret vild i sin
Beretning, kan ikke afgjøres. I Følge en anden Version var han
Søn af en Toldembedsmand i San Germano i Savoyen. Italien er
det Land, hvor St.-G. først dukker op, han talte Sproget til
Fuldkommenhed, ligesom ogsaa Spansk og Portugisisk, Fransk med
piemontesisk Accent. Sin Ungdom skal han have tilbragt ved den
sidste Medicæers Hof. I et halvt Aarhundrede gjennemstrejfede han
Evropa, snart som diplomatisk og politisk Æventyrer, snart som
foregiven Ejer af umaadelige Rigdomme, men mest som Dyrker og
Kjender af Naturens Hemmeligheder, de vises Sten, Livselixiren,
Kunsten at fabrikere Ædelstene og blande de kostbareste Farver.
Ved 1760 hørte han til Ludvig XV's og Madame Pompadours
intime Kreds, skal 1762 have spillet en Rolle ved Revolutionen i
St. Petersborg, viste sig 1770 i Italien i russisk Generalsuniform og
opholdt sig 1776 i Dresden og Leipzig. Voltaire betegnede ham
som «un comte pour rire», men ogsaa som «l'homme qu'on n'a
pu dechiffrere 1779 flyttede St.-G. til Slesvig, hvor Landgrev Carl
af Hessen med sit store Hang til Mysticisme blev hans Discipel
og af ham lod sig indvie i Naturens Gaader. St.-G. og Prinsen
experimenterede sammen med «Metallernes Forbedring», Farvernes
Forskjønnelse og Tilberedelsen af Lægemidler, der skulde kunne
forlænge Livet. Landgreven kjøbte til ham en ledig Farvefabrik
i Ekernførde, hvor St.-G. farvede Uld og Silke, fremstillede den
efter ham opkaldte Farve og tilberedte den bekjendte Senneste,
der ogsaa bærer hans Navn. Landgreven betegner ham som en
af de største Filosofer, der have levet. Han bad kun om Penge
for at give dem til de fattige; hans Hjærte beskæftigede sig kun 
med andres Lykke. Sikkert har St.-G., især ved sine alkymistiske
Forsøg, kostet Landgreven store Summer, og en Tid lang troede
denne paa hans Fortælling om, at han havde levet gjennem flere
Aarhundreder. Grev St.-G. eller Welldona, som han selv kaldte
sig, endte sit hemmelighedsfulde Liv 27. Febr. 1784 i Ekernførde.

F. Bülau, Geheime Geschichten u. räthselhafte Menschen III. 
Fædrelandet 1879, Nr. 288. 
Gleichen, Mémoires S. 120 ff. 
Charles de Hesse, Mémoires de mon temps S. 132 ff. 
Bobé, Lavaters Rejse til Danmark 1793 S. 156 ff.

<i>Louis Bobé.</i>

</chapter><chapter name="de Saint-Saphorin, Armand Fran£ois Louis de Mestral, 1738-1805, Diplomat">

<b>de Saint-Saphorin, Armand Fran£ois Louis de Mestral,</b>
1738-1805, Diplomat, var Schweitser af Fødsel og tilhørte en
gammeladelig Godsejerslægt, der endnu blomstrer i Canton de Vaud.
Han fødtes der paa Slottet Saint-Saphorin sur Morges 8. Febr. 1738,
og hans Forældre vare Henri de Mestral til Pampigny og Louise de
Pesmes til Saint-Saphorin. Han bestemte sig for den diplomatiske
Karriere, i hvilken hans Morfader, General de Pesmes de Saint-Saphorin, 
skal have udmærket sig, studerede Statsvidenskaber i Genf
og senere i Gøttingen og kom i Forbindelse med den ældre
Bernstorff, ved hvis Hjælp han indtraadte i dansk Statstjeneste. Han
udnævntes 1762 til Kammerjunker og ansattes som Legationssekretær 
i Dresden og Warschau hos Grev Osten, og da denne det
følgende Aar udnævntes til Gesandt i St. Petersborg, akkrediteredes
St.-S. som Chargé d'affaires, 1765 som Ministerresident og 1767 som
Gesandt i Warschau. Det var just ikke nogen let Post, da Bernstorff 
ved sine kloge Raad i Dissidentersagen søgte at redde Polen
fra Undergang, men St.-S. vidste med Takt og Forsigtighed at
udføre sine Instruxer uden at støde Rusland. Da Gesandtskabsposten i
Polen inddroges 1773, blev han Gesandt i Madrid, hvor han forblev 
til 1778, forflyttedes der fra til Holland, var derefter Gesandt
i St. Petersborg 1784-89 og endelig fra 1790 i Wien, hvor han
døde 13. Dec. 1805. - St.-S. var ikke nogen fremtrædende diplomatisk 
Kapacitet, havde næppe synderlig Interesse for Danmark og
danske, og A. P. Bernstorff skriver om ham, at han var lidet
elskværdig, og at hans Moralitet var angribelig. Men han var kundskabsrig, 
flittig og paalidelig, holdt sig derfor under de forskjellige
Systemvexlinger i Kjøbenhavn og blev efterhaanden Danebrogsridder 
og Gehejmekonferensraad. Han var i øvrigt Kunstkjender
og besad en betydelig Maleri- og Kobberstiksamling. Han døde ugift.

Michaud, Biographie universelle XXVII. 
Lutz, Nekrolog denkwürd. Schweizer aus d. 18. Jahrh. 
Museum 1896, I, 168. 
A. Friis, A. P. Bernstorff og Guldberg S. 74.

<i>P. Vedel.</i>
</chapter>
<chapter name="v. Saldern, Caspar, 1710-86, gottorpsk-russisk Statsmand">

<b>v. Saldern, Caspar,</b> 1710-86, gottorpsk-russisk Statsmand.
Han var Søn af en Amtsforvalter Friedrich v. S. i Aabenraa; 
Moderen var en født Kamphøvener. Efter at han havde uddannet sig
som Jurist ved Universiteterne i Kiel og Gøttingen, kom han ind
paa Embedsbanen i det gottorpske Holsten, hvor han blev Amtsforvalter 
i Neumünster. Her kom han snart i en heftig Strid med
sin Amtmand, Grev Dernath, men fik Ret af det gottorpske Gehejmeraad. 
Senere stillede imidlertid Forholdene sig mindre heldig
for ham som en Følge af bitre Stridigheder iblandt de ledende
Statsmænd i det lille Fyrstendømme, saaledes at han valgte at
flygte til Rusland, hvor den daværende gottorpske Hertug, Carl
Peter Ulrik, den Gang opholdt sig som russisk Tronfølger. Da
han var saa heldig at indynde sig hos denne, naaede han efterhaanden 
at blive holstensk Gehejmeraad, i det han som saadan
vedblev at opholde sig hos Tronfølgeren. Det var i denne Stilling, 
han kunde give sin fyrstelige Herre Raad, da denne i Aaret
1762 besteg den russiske Trone og strax stillede sig det som sit
første Maal at føre Krig imod vort Fædreland.

S. var en stor Egoist, baade herskesyg og pengekjær, foruden
at han var hidsig og brutal i sin Optræden; men han var en
begavet Mand, der ikke var mindre snu end handlekraftig. Hvor
vanskelig end en saadan Natur maatte være at have at gjøre med,
kunde han aabenbart være en højst fordelagtig Forbundsfælle, naar
han vilde være det. Under det truende Forhold til den russiske
Kejser trængte Regeringen i Kjøbenhavn haardt til en saadan, og
det traf sig saa heldig, at S. virkelig var tilbøjelig til at række
den sin Haand. Hvor lidt han end mente at ville gjøre det for
intet, var det dog ikke alene egen Fordel, han her tænkte paa.
Det synes, som om han har haft Øje for, at hans holstenske
Fædreland kun var ilde tjent med at være delt imellem den danske
Konge og den gottorpske Hertug, og at det ej heller vilde være
til dets Gavn, om det i sin Helhed blev knyttet som et lille
fjærntliggende Appendix til det store Rusland, men at det var naturligst,
at det helt blev bragt under den danske Konges Herredømme, da
det geografisk laa op til hans Lande. Men denne hans Tankegang 
faldt nøje sammen med den Plan, som den danske Regering
i længere Tid havde været ivrig for, nemlig at komme til en
Udsoning med det gottorpske Fyrstehus ved et Mageskifte imellem
det hertugelige Holsten og de til Danmark hørende Fyrstendømmer
Oldenborg og Delmenhorst. Saa gjærne S. end vilde virke herfor, 
var det dog umuligt at formaa Kejser Peter III hertil, da han bare
tænkte paa Krig, og S. maatte foreløbig søge at faa Kejseren til 
at udsætte Krigen. Dette lykkedes ham vel ikke; men Krigen
blev dog som bekjendt ikke til noget, da Peter III blev styrtet af
Cathrine II. Efter hendes Tronbestigelse var Udsigten til en
Overenskomst om et Mageskifte bleven bedre, og S. synes i den
følgende Tid i det hele at have arbejdet alvorlig i den Retning,
man ønskede i Kjøbenhavn. Det foreløbige Resultat af de
Forhandlinger, der fandt Sted i vor Hovedstad i Vinteren 1766-67,
og hvori han havde en Hoveddel, var den foreløbige Mageskiftetraktat 
af 22. April 1767, der omsider efter forskjellige
Vanskeligheder, som dog ikke hang sammen med noget Omslag i S.s
Synsmaade, førte til den endelige Traktat af 30. April 1773.

Man vil i J. H. E. Bernstorffs Breve og Depecher jævnlig
finde ret stærke Ord om den Betydning, S.s Venskab havde for
Danmark; men hvor meget sandt der end var heri, saa maatte
der ogsaa betales en høj Pris for hans Hjælp. For det første rent
pekuniært. Intet kan let overgaa den Uforskammethed, med hvilken
S. lige fra 1762 ved forskjellige Lejligheder stillede Krav til, hvad
man maa kalde ligefrem Betaling for de Tjenester, han viste den
danske Regering. At disse Krav maatte opfyldes, er en Selvfølge,
og hvad der paa den Maade maatte ydes ham, løb efterhaanden
op til 140000 Rdl. d. K. samt 33000 Rubler foruden 1000 Dukater
og en kostbar Gulddaase, og saa maatte Statskassen desuden fra
den Tid, Mageskiftet traadte i Kraft, betale ham en aarlig Pension
paa 6000 Specier og lige saa mange Rdl. d. K. At han tillige
1768 blev Greve og Ridder af Elefanten, havde mindre at sige.
Drøjest var imidlertid det Hovmod og den Selvraadighed, man i
Kjøbenhavn maatte finde sig i fra hans Side under hans Ophold
her fra Efteraaret 1766 til 1768. Desto værre vare Forholdene her
kun alt for gunstige for ham, til at han ikke skulde kunne te sig,
som han vilde. Det var paa denne Tid, at Kongens usle Holdning 
gav Spillerum for en Række Intriger, der bragte Usikkerhed
i Statens Styrelse indad til og i Politikken udad til, saaledes at
Bernstorffs Stilling og med den det gode Forhold til Rusland var i
Fare. Det kom saa vidt, at selve Bernstorff maatte paakalde S.s
Hjælp, og denne holdt saa Hus med Kongen, indtil han gav tabt
og fjærnede de Personer, som S. vilde have af Vejen. Naturligvis
undlod S., da han havde lært sin Magt at kjende, ikke i det hele 
at bruge den over for saadanne Personligheder, som han af en
eller anden Grund vilde til Livs.

Ogsaa senere, da den endelige Traktat var sluttet, og S. som
gottorpsk Kommissær skulde fuldbyrde Mageskiftet, viste han sin
Lyst til at optræde bydende imod den daværende Regering her
hjemme. For at opnaa den Ordning af det tyske Kancelli, som
han, for øvrigt ikke uden Grund, holdt for den politisk rigtige,
erklærede han ligefrem Regeringen, at hvis man ikke gjorde, hvad
han vilde, standsede han hele Fuldbyrdelsen af Mageskiftet og
indberettede Sagen til Kejserinden af Rusland. Intet kunde være
brutalere end denne Maade at tage Sagen paa. Naturligvis fik
han sin Vilje.

Men netop paa den Tid, da han havde set sin Politik sejre
og stod paa sin Indflydelses Højdepunkt, var hans Stilling i
Rusland undergravet, thi han havde paa flere Maader, bl. a. ved
ligefrem Uredelighed, givet sig Saadanne Blottelser, at hans Fjender
fik Kejserinden ophidset imod ham, og han faldt fuldstændig i
Unaade. Resten af sit Liv levede han som Privatmand paa sit
Gods Schierensee i Holsten, indtil han døde 31. Okt. 1786. -- S.
havde været gift, og i sit Ægteskab havde han en Søn og en
Datter; Sønnen, der bar Grevetitelen, som Faderen selv ikke havde
villet bruge, oppebar af den danske Regering en aarlig Pension
paa 3000 Rdl., som Faderen havde af krævet den.

Hist. Tidsskr. 4. R. III. 
Zeitschr. der Gesellsch. f. Schlesw.-Holst.-Lauenb. Gesch. XXIII.                                                                      

<i>E. Holm.</i>

</chapter><chapter name="Saleman, Georg, --1700--, Miniaturmaler">

<b>Saleman, Georg,</b> --1700--, Miniaturmaler, kjendes kun af,
hvad han udførte for Hoffet i Kjøbenhavn. Han fik 1691 100 Rdl.
d. K. for et Miniaturmaleri, der maaske har været en historisk
Komposition; det samme kan være Tilfældet med 3 «Miniaturskilderier», 
som han 1729 ogsaa fik 100 Rdl. for. Ellers nævnes
Kronprinsens Portræt 1697 og en Kopi af Hertuginden af Slesvigs
(Anna Sophie Reventlows) Portræt 1717. Ældre Kunstforfattere rose
ham som en dygtig Miniaturmaler. At han i 1701 var en af de 6
Kunstnere, der søgte Kong Frederik IV om Tilladelse til Oprettelsen 
af et «Kunstnersocietet» i Kjøbenhavn, tyder paa, at han, selv
om han vistnok var født Udlænding, følte sig som dansk Borger.

Weilbach, Nyt Kunstnerlex.

<i>Ph. Weilbach.</i>

</chapter><chapter name="Salicath, Peter Gottmann Henrik Ludvig, 1794-1864, 
Højesteretsadvokat">

<b>Salicath, Peter Gottmann Henrik Ludvig,</b> 1794-1864,
Højesteretsadvokat, var en Søn af Holzførster og Landvæsenskommissær 
Johan Frederik S. (f. 1748 d. 19. Dec. 1795) og Anna Marie
Lidemark f. Selboe (f. 1760 d. 13. April 1816). Han fødtes paa Gaarden
Skovlyst ved Hillerød 23. Jan. 1794, dimitteredes 1811 fra Frederiksborg 
lærde Skole, tog 1815 juridisk Embedsexamen, blev 1817
Prokurator ved Landsover- samt Hof- og Stadsretten, 1821 
Højesteretsadvokat og 1839 tillige Søkrigsprokurør. Desuden var han 
i kortere eller længere Tid fra 1839 Medlem af Direktionen for
«Bombebøssen», fra 1846 af det sjællandske Jærnbaneselskabs
Centralkomité og fra 1851 af Centralkassens Lovkomité. 1834 valgtes
han til 1. Stændersuppleant for Kjøbenhavn og mødte i denne
Egenskab ved Stænderforsamlingerne i Roskilde 1835-40» hvor han
spillede en ret fremragende Rolle; men han trak s]g derefter
tilbage fra umiddelbar Deltagelse i det politiske Liv, da den følgende 
Tids stærke Frihedsbevægelse ikke harmonerede med hans konservative 
Anskuelser. Disse i Forbindelse med den store Anseelse, han
nød som Advokat, bevirkede, at han 1855 i den store
Rigsretsaktion imod det Ørstedske Ministerium beskikkedes til Defensor
for Ministrene Bille, Hansen og Ørsted, hvis Sag han forsvarede
med overlegen Dygtighed. 1832 var han bleven Justitsraad, 1841
Etatsraad, og han døde 31. Dec. 1864 i Kjøbenhavn. -- 18. Nov.
1819 ægtede han Frederikke Christiane Beyer (f. 7. Okt. 1798 d. 10. 
April 1876), Datter af Sukkerraffinadør, Kammerraad Hans Peter B.
og Elisabeth Esmith f. Aarøe.

Erslew, Forf. Lex.

<i>G. Kringelbach.</i>

</chapter><chapter name="Salling, Severin Christian, 1778-1833, Præst">

<b>Salling, Severin Christian,</b> 1778-1833, Præst, Søn af
Murmester Christian S. og Johanne Marie f. Sørensen, er født i
Middelfart 25. Jan. 1778. Han blev Student fra Kolding 1796, men
var derefter 11 Aar Lærer ved et af Kapellan U. C. Boesen i
Faaborg oprettet Institut. Han tog theologisk Embedsexamen 1808 og
blev 1809 ordineret Kateket ved Petri Kirke i Kjøbenhavn, 1812
Sognepræst for Vonsild og Dalby syd for Kolding, hvor han døde
18. Marts 1833. Han ægtede 1810 Christiane Caroline Marie
Hammerich (f. 1792 f 1864), Datter af Kjøbmand, Borgerkapitajn
Cay Friedr. H. i Kjøbenhavn. -- S. var stærkt paavirket af 
Brødremenigheden. Han holdt hver Uge «Stund» &#596;: Bedetime i 
Præstegaarden, og han vilde paatrykke sine Sogne et saa pietistisk 
Præg, at der ikke i dem maatte synges andet end Salmer. Han nød
stor Anseelse i de opvakte Kredse baade i Jylland og paa Fyn;
Folk kom langt borte fra til hans Kirker. O. P. H. Larsen (X, 
96) har sagt om ham, at han aldrig har kjendt nogen mere begavet
Mand til at røre op i et Menneske eller saa nidkjær en
Sjælesørger. Hans Hustrus Brodersøn Fr. Hammerich giver ham et
herfra meget afvigende Vidnesbyrd: han var pengegridsk og
uordentlig i sin Husholdning, og der var meget overfladisk og uægte i
den Maade, hvorpaa han vilde præge Livet. -- Han var meget
virksom for at indføre den indbyrdes Undervisning, hvilket skaffede
ham Frederik VI's Yndest, saa han 1826 blev Ridder og 1828
Danebrogsmand, hvad en Landsbypræst den Gang saare sjælden
opnaaede. Han har 1818 oversat den augsburgske Konfession, og
han samlede paa en Salmebog, der skulde afløse den evangeliske,
om hvis Mangler han har udtalt sig særdeles forstandig. Desuden
har han skrevet en Del Afhandlinger om fysiske Æmner.

Erslew, Forf. Lex. 
L. Schrøder, O. P. H. Larsen S. 85. 
F. Hammerich, Et Levnedsløb S. 156 f.                                                                   

<i>L. Koch.</i>

</chapter><chapter name="Saloman (opr. Salomon), Geskel, 1821-1902, Portræt- og Genremaler">

<b>Saloman</b> (opr. Salomon), <b>Geskel,</b> 1821-1902, Portræt- og Genremaler, 
er født i Tønder 1. April 1821 og er Søn af Kjøbmand Isak Salomon, 
der senere blev Kantor ved den mosaiske Menighed i Kjøbenhavn 
(f. 1782 d. 1848), og Veilchen f. Geskel (f. 1787 f. 1836). Da
Forældrene flyttede til Kjøbenhavn, kom han paa Kunstakademiet,
hvor han 1846 vandt den mindre Sølvmedaille. Han var Elev af
J. L. Lund og har udstillet siden 1843, deriblandt Maleren
Bøhndels Portræt og Th. Overskous Portræt, for hvilket han 1849 vandt
den Neuhausenske Præmie. Et tilfældigt Ophold i Gøteborg førte
til, at han fra 1850 forblev bosat i Sverige, hvor han fik
Indfødsret. I Gøteborg nød han megen Anseelse som Portrætmaler, men
udførte dog ogsaa Genrebilleder, som han for en Del udstillede i
Kjøbenhavn. Han interesserede sig ogsaa for Tegneundervisning
og blev Forstander for «Göteborg musei ritskola»; men efter at
han 1868 var bleven Medlem af Kunstakademiet i Stockholm, følte
han sig dragen der til og flyttede der hen 1871. Der blev han
Viceprofessor og Professor ved Akademiet og kongl. Portrætmaler 
med Løn. Han har dog nu taget sin Afsked fra Akademiet. S. har
været en meget søgt Portrætmaler i Sverige, men har ved Siden
deraf stillet sig stedse større Opgaver, dels i Genrebilleder, dels
senere i historiske Kompositioner eller nærmest, hvad man kalder
den historiske Genre, og han har endnu i sin høje Alder bevaret
sin Friskhed og Arbejdskraft. Et af hans tidligere Arbejder, «En
Væverske med sit Barn» (udstillet i Kjøbenhavn 1858), fik «mention 
honorable» i Paris. Et andet ældre Billede, «Nyheder fra
Krimkrigen» (1855), tilhører Musæet i Gøteborg, medens «En ung Pige
med et Brev» (1872) tilhører Nationahnusæet i Stockholm. Et i
dekorativ Henseende meget virkningsfuldt Billede, om end ikke
indholdsvægtigt nok til Størrelsen, «En sejerrig (fransk) Armés
Hjemkomst» (1879), blev skjænket Kong Oscar II til hans Sølvbryllup. 
Hans seneste Arbejder ere «Gustav Vasa og Dalkarlene»
(1885) og «Marsk Stigs Døtre» (1893), hvilke tilhøre Nationalmusæet
i Stockholm, og endelig «Ahasverus og Dødens Engel» (udstillet
1896). Trods nogen Svaghed i Udførelsen savne navnlig de 2 sidste
Billeder dog ikke følelsesfuld poetisk Virkning. -- S. blev 1855
gift med Ida Jacobson (f. 1828 d. 1863) fra Gøteborg, Datter af
Bankier Morris J. (f. 1800 d. 1870). S. er ogsaa optraadt som
Forfatter, især med Studier over Venus fra Milo. -- S. døde 
5. Juli 1902.

Weilbach, Nyt Kunstnerlex.

<i>Ph. Weilbach.</i>

</chapter><chapter name="Saloman (opr. Salomon), Siegfried, 1816-99, Komponist">

<b>Saloman</b> (opr. Salomon), <b>Siegfried,</b> 1816-99, Komponist,
blev født 2. Okt. 1816 i Tønder og var Broder til ovennævnte
Professor G. S. Da han tidlig røbede Musikbegavelse, fik han
Undervisning i Violin og optraadte allerede i sit 12. Aar paa Koncerter.
Imidlertid var det gaaet tilbage med Faderens Forretning, og i sit
13. Aar fulgte Siegfried da med Forældrene til Kjøbenhavn. Her
fortsattes S.s Uddannelse under dygtige Lærere som Frøhlich og
Paulli, senere Wexschall og J. P. E. Hartmann; men han havde
det i øvrigt trangt, da han til Dels maatte ernære sig selv ved
Informationer og Nodeafskrivning. 1838 opnaaede han ved Weyses
og Sibonis Interesse for den talentfulde unge Mand et Rejsestipendium 
for 3 Aar. Han opholdt sig først 2 1/2 Aar i Dessau, hvor
han studerede Musiktheori og Kompositionslære under Fr.
Schneider, der ogsaa skaffede ham Ansættelse som 1. Violinist i det
derværende Hofkapel; 1841 begav han sig til Dresden, hvor han
uddannede sig videre paa Violin under Lipinski. Under sit Ophold
i Udlandet optraadte han ogsaa som Komponist, i det Meyerbeer
skaffede ham en Forlægger, Schuberth i Hamborg; her udkom 9
Hæfter Romancer og Sange. 1843 vendte han hjem til Kjøbenhavn,
hvor han søgte at bane sig en Vej ved at holde Forelæsninger og
give Undervisning i Musiktheori, og 1845 oprettede han et
Musikinstitut. Samtidig skrev han for Theatret Musikken til
Syngestykkerne «Tordenskjold i Dynekilen» af Hertz efter Lyser (1844) 
og «Diamantkorset» af Overskou (1847); intet af dem gjorde Lykke, 
hvad der i hvert Fald for det sidstes Vedkommende var ufortjent;
et tredje Arbejde, «Hjærtet paa Prøve», kom slet ikke frem. 1847
forlod S. atter sit Fædreland for at søge bedre Lykke i Udlandet,
hvor han vel ogsaa efter hele sin Natur bedre hørte hjemme. Her
havde «Diamantkorset» Held med sig og opførtes med Bifald i 
Berlin, Leipzig o. fl. Stæder. 1850 tog S. efter Indbydelse af Liszt
til Weimar, hvor hans komiske Opera «Das Korps der Rache»
kom til Opførelse. S. A. ægtede han i Berlin Sangerinden
Henriette Nissen (f. 1821 i Gøteborg) og drog nu med hende paa
Kunstrejser, han som Violinist, rundt om i Evropa, indtil de toge
fast Ophold i St. Petersborg, hvor Fru S. fik Ansættelse som
Sanglærerinde ved Konservatoriet. I Moskov opførtes 1867 Operaen
«Karpathernes Rose» af S. Efter Hustruens Død 1879 rejste han
til Sverige, hvor han tog Ophold i Stockholm. Her fik han flere
af sine ældre Operaer opførte og komponerede nye, saasom
«Flyktingen från Estrella», «I Bretagne» og «Led vid lifvet». Alt 
siden 1850 havde han været Medlem af det musikalske Akademi. Efter
nogle Aars Svagelighed døde han 22. Juli 1899 under et Sommerophold 
paa Dalarø.

Erslew, Forf. Lex.
Schytte, Musiklex.
Svensk Musiktidn. 1. Sept. 1899.

<i>G. St. Bricka.</i>

</chapter><chapter name="Salomon, Nota, 1823-85, Læge">

<b>Salomon, Nota,</b> 1823-85, Læge, var Broder til ovennævnte
Geskel og Siegfried Saloman og fødtes i Tønder 21. Marts 1823.
Han blev 1842 Student fra Borgerdydskolen paa Christianshavn, tog
1850 Lægeexamen og var derefter Kandidat paa Frederiks Hospital.
1853 blev han militær Underlæge, 1858 Overlæge, først i Altona,
derpaa i Rensborg. 1862 forflyttedes han til Aalborg. Under Krigen
1864 blev han Fange ved Sankelmark, virkede under Fangenskabet
ved Lasaretterne i Flensborg og overtog efter dets Ophør et Lasaret
i Rudkjøbing. Efter Krigen var han atter ved Garnisonen i Aalborg 
indtil 1873, da han efter M. Djørup udnævntes til Stabslæge
og Chef for Hærens og Flaadens Lægekorps. 1877 blev han
Medlem af Sundhedskollegiet, 1880 ved den fornyede Adskillelse
af Hærens og Flaadens Medicinaladministration Stabslæge for hin
alene. Han virkede for det «Røde Korses» Indførelse i Danmark
og blev 1875 Medlem af Bestyrelsen for den nydannede «Forening
til syges og saaredes Pleje under Krigsforhold». Han var Medlem
af den danske Generalkomité for den internationale Kongres og
Udstilling for Sundheds- og Redningsvæsen i Brüssel, hvor en af 
ham konstrueret Sygevogn blev prisbelønnet (1876). 1880 blev han
Kommandør af Danebrog (2. Grad). 20. Marts 1885 døde han
pludselig af en Hjærtelidelse. 1855 ægtede han Augusta Tachau,
Datter af Grosserer Selig Salomon T.

Carøe og Selmer, Den danske Lægestand, 6. Udg.

<i>Jul. Petersen.</i>

</chapter><chapter name="Salomonsen, Carl Julius, f.  1847, Læge, Bakteriolog">

<b>Salomonsen, Carl Julius,</b> f.  1847, Læge, Bakteriolog. Han
er en Søn af nedennævnte Dr. med. Mart. S. og fødtes i Kjøbenhavn 
6. Dec. 1847. Dimitteret fra Metropolitanskolen 1865 tog han
1871 Lægeexamen, fungerede derefter som Kandidat ved kjøbenhavnske
Hospitaler, kastede sig under særlig Støtte af sin Lærer
Panum med stor Energi over Specialstudier og experimentel
Forskning paa den almindelige Pathologis og Bakteriologiens Omraade,
hvoraf snart fremgik vigtige videnskabelige Resultater: 1876 kunde
han (i den tyske «Botan. Zeitung») publicere en ny Methode for
Rendyrkning af Bakterier, hvilken betegnede et stort Fremskridt i
saa Henseende, 1877 sin Doktordisputats: «Studier over Blodets
Forraadnelse». S. A. gjorde han et længere Studieophold hos
Cohnheim i Breslau og publicerede sammen med denne Lærer et
for den da nye Antagelse af Tuberkelets Specificitet og Virulens
meget betydningsfuldt Arbejde: «Üb. künstliche Tuberculose» (trykt
i «Sitzungsberichte der schlesischen Gesellschaft f. vaterländ. 
Kultur» 1877). Hjemkommen blev han s. A. Prosektor ved
Kommunehospitalet og virkede i de følgende Aar som Privatdocent i
pathologisk Anatomi og Bakteriologi, foretog paa ny Studierejser, til
Koch i Berlin og til Pasteur i Paris, og blev 1883 midlertidig Docent
ved Universitetet i medicinsk Bakteriologi. For dette sit Universitetsfag 
fik han  endnu s. A. oprettet et særligt Laboratorium, det
første Institut af denne Art ved noget Universitet. Her gjennemførte  
han derefter med stor Iver og fremragende Talent en
bakteriologisk Undervisning ikke blot af danske Medicinere, men ogsaa
med Tilstrømning fra de andre skandinaviske Lande og offentliggjorde 
en «Ledetraad for Medicinere i bakteriologisk Teknik» (trykt
i «Nord. med. Arkiv» 1885 og særskilt), der hurtig vandt megen
Anerkjendelse og senere er udkommen i nye, udvidede Udgaver
(2. Udg. 1889, 3. 1894) og i Oversættelser paa flere fremmede Sprog.
Fra Instituttet fremkom ogsaa jævnlig i Tidsskrifterne, navnlig i 
«Nord. med. Arkiv» og i «Fortschritte der Medicin», Meddelelser
om nyindvundne videnskabelige Resultater, til Dels publicerede
af S. sammen med hans Assistenter. 1891 blev han Medlem af 
Videnskabernes Selskab, 1893 Professor ordinarius i almindelig
Pathologi. Efter at den nye Serumtherapi mod Difteri var
fremkommen fra Frankrig og Tyskland, kastede han sig særlig over
den videre Udforskning af herhen hørende Problemer, under
dygtig Medvirkning af sin Assistent Dr. med. Thorvald Madsen, og
fik hurtig under Laboratoriet oprettet en særskilt Afdeling for
Tilvirkning af dette Serum, hvilken efterhaanden fik stor Betydning
til Forsyning af hele Landet dermed.

1880 ægtede han Ellen Pauline Henriques, Datter af Grosserer
Aron Ruben H.

Carøe og Selmer, Den danske Lægestand, 6. Udg.

<i>Jul. Petersen.</i>

</chapter><chapter name="Salomonsen, Martin, 1814-89, Læge">

<b>Salomonsen, Martin,</b> 1814-89, Læge, var en Søn af
Urtekræmmer Samuel Moses S. og Amalie f. Henriques og fødtes i
Kjøbenhavn 9. Marts 1814, dimitteredes 1832 fra Borgerdydskolen
i Kjøbenhavn og tog Lægeexamen 1838 (første Gang den forenede
medico-kirurgiske Examen blev afholdt). Efter at have foretaget
en Studierejse, hvor han særlig kastede sig over Fysiologien, og
fungeret som Kandidat ved Frederiks Hospital blev han 1842
Underlæge ved Kongens Livkorps og 1844 Distriktslæge i Kjøbenhavn, i
det han samtidig udfoldede en meget skattet privat Lægevirksomhed 
og tillige som Medlem af det kongl. medicinske Selskabs
hygiejniske Udvalg med Dygtighed deltog i den Fenger-Hornemannske 
Skoles Reformbestræbelser og særlig virkede for Skabelse
af en epidemiologisk Sygestatistik. Gjennemførelsen af ugentlige
Sygelister fra Lægerne i Kjøbenhavn (1850), hvorved vor
Hovedstad fik den Ære paa dette Punkt at være forud for alle andre,
var hovedsagelig hans Værk. Han fordybede sig ogsaa i Studier
over den danske Epidemihistorie, og en Frugt heraf var hans
fortjenstfulde Doktordisputats: «Udsigt over Kjøbenhavns Epidemier 
i sidste Halvdel af det 18. Aarhundrede» (1854). I en længere
Aarrække udgav han paa Grundlag af Sygelisterne omhyggelig affattede
Aarsberetninger om de epidemiske Sygdomsforhold i Kjøbenhavn,
men i øvrigt var hans Forfattervirksomhed i den følgende Tid kun
ringe. Med usvækket varm Interesse og Kyndighed vedblev han
imidlertid lige til sine sidste Dage at følge Lægevidenskabens
Udvikling, særlig for sit gamle Specialomraades Vedkommende, og
nød stadig en velgrundet Anseelse, hvad der ogsaa medførte
forskjellige Tillidshverv, baade i kollegiale og andre Institutioner. 
Som et Udtryk for den milde og menneskekjærlige Humanitet, han helt 
igjennem var præget af, har han stiftet forskjellige Legater for
trængende. Hans Død indtraf 21. Dec. 1889. -- 1844 havde han
ægtet Emma Henriques, Datter af Grosserer Ruben H.

Carøe og Selmer, Den danske Lægestand, 6. Udg. 
Erslew, Forf. Lex.
Bibl. f. Læger 7. R. I, 185. 
Ugeskr. f. Læger 4. R. XXI, 79. 

<i>Jul. Petersen.</i>

</chapter><chapter name="Salomonsen, William, 1842-1900, Fabrikant">

<b>Salomonsen, William,</b> 1842-1900, Fabrikant, var Søn af
Klæde- og Silkehandler Benny S. og Julie f. Gorm og fødtes 16.
Dec. 1842 i Kjøbenhavn. Efter at have gaaet i det v. Westenske
Institut, hvorfra han tog Præliminærexamen, læste han privat til
Studenterexamen, som han fik i 1860. Derefter fik han Handelsuddannelse 
og opholdt sig flere Aar i Udlandet (Paris og London).
Senere indtraadte han i sin Faders Forretning og overtog 1872
Brede Klædefabrik sammen med C. Albeck, hvilken sidstnævnte
senere trak sig tilbage, hvorefter S. 1895, efter at have udvidet
Fabrikken meget betydelig, omdannede hele den store Virksomhed
til det nuværende Aktieselskab J. C. Modeweg & Søn, for hvis
Bestyrelse S. var Formand. I sin Tid var han Medstifter af Foreningen 
af kjøbenhavnske Manufakturgrossister, ligesom han ogsaa i
en Del Aar var Medlem af Sø- og Handelsretten. Han døde 5. Febr.
1900. -- S. var en særdeles begavet Mand med megen Kunstsans
og Smag og med flersidige Interesser. Under den stærke
Toldbevægelse i Soerne var han Stifter af og en bærende Kraft i
Foreningen «det nationale Arbejde». Skjønt det var hans Natur imod
at træde offentlig frem, deltog han dog i Agitations- og
Diskussionsmøder. Han raadede over megen Veltalenhed og øvede
betydelig Indflydelse paa sine Omgivelser. Men i øvrigt støttede 
han det, der laa ham paa Sinde, baade med gode Ideer og med Penge.
Som Ejer af Slavgaardens Plantage i Vorbasse Sogn paa o. 1000
Tdr. Land, hvoraf han har beplantet henimod 300 Tdr. Land, viste
han sin Interesse for Hedesagen. -- Han ægtede i 1867 Amanda
Salomonsen, Datter af Generalkonsul S. M. S.

<i>C. Christensen.</i>

</chapter><chapter name="Saltensee, Erik Nielsen, --o.1379, til Hørningsholm, Søholm og Linde">

<b>Saltensee, Erik Nielsen,</b> --o.1379, til Hørningsholm (nu
Hørsholm), Søholm og Linde, kaldte sig selv kun E. N., men førte
i sit Vaaben en Murtinde, hvilken Slægt, uvist med hvilken Ret,
af Slægtebøgerne tillægges Navnet S. Hans Fader var Niels Eriksen
til Linde, Moderen hed vistnok Cathrine Timmesdatter til Søholm.
Han, der nævnes fra 1361, synes ved Kong Valdemar Atterdags
Død at have hørt til det Parti, der ønskede den meklenborgske 
Hertug Albrecht (Henriksøn) til Konge, men da Hertugen snart
efter døde, har han sikkert sluttet sig til Kong Oluf, hvis
Haandfæstninger 1376-77 han har beseglet. Sidstnævnte Aar var han
Høvedsmand paa Skanderborg og blev med de andre jyske
Slotshøvedsmænd stævnet til at møde for den kejserlige Domstol, men
Aaret efter var han Høvedsmand paa Søborg. Snart efter, i alt
Fald før 22. Marts 1380, døde han efter at have stiftet et Vikarie
i Roskilde Domkirke og givet Sjælegaver andensteds. Han efterlod
en barnløs Enke, Ingeborg Pedersdatter Grubbe, der siden ægtede
Hr. Johan Olufsen Bjørn (II, 363).

C. Christensen, Hørsholms Hist. S. 4 f.

<i>Thiset.</i>

</chapter><chapter name="Saly, Jacques Francis Joseph, 1717-76, Billedhugger">

<b>Saly, Jacques Francis Joseph,</b> 1717-76, Billedhugger,
var født i Valenciennes i Frankrig 20. Juni 1717 og var Søn af
Snedker François Marie S. (f. 1684 d. 1776) og Marie Michelle f.
Jardez (f. 1690 d. 1760). Han var Elev af Billedhuggeren G.
Coustou og af Kunstakademiet i Paris, hvis Medailler han vandt lige
til den store Guldmedaille, der gav Ret til at studere ved det
franske Kunstakademi i Rom. Her forblev han i 8 Aar (1740-49)
og vakte saa megen Opmærksomhed ved sine hjemsendte Arbejder,
at hans Fødeby, da han kom hjem, bestilte et Standbillede af
Ludvig XV hos ham. Kunstneren skjænkede dog Modellen, saaledes
at Byen blot skulde betale Støbning i Bronce m. m. Derefter blev
han 1751 Medlem af Kunstakademiet i Paris paa «En Favn med
et Gedekid».

I Kjøbenhavn mente det asiatiske Handelskompagni at skylde
Kong Frederik V saa meget, at Selskabet besluttede paa sin
Bekostning at rejse Kongen en Rytterstøtte paa Amalienborg Plads.
Underhandlingen om Valget af en fransk Billedhugger førtes dog
af den danske Regering selv, og efter Billedhuggeren Bonchardous
Raad sluttedes derpaa 1752 Kontrakt med S., der skulde have en
betydelig Sum for Modellen og fri Bolig i Kjøbenhavn. S. kom
til Danmark i Okt. 1753, medførende sine Forældre og 2 Søstre
samt mindst én Medhjælper, Journée, der ogsaa havde Familie.
Da det danske Kunstakademi Aaret efter fik sine Lokaler paa
Charlottenborg og en ny Fundats, blev S. strax Medlem og Professor 
med Bolig paa Charlottenborg samt fik 1760 en livsvarig aarlig
Pension paa 1000 Rdl. d. K. Endnu s. A. blev S. Akademiets
Direktør og ledede dette lige til 1771, da han, misfornøjet med et
nyt Reglement og med den Indflydelse, indfødte danske Kunstnere 
efterhaanden havde opnaaet, tog sin Afsked. Dog beholdt han
endnu sin Bolig paa Charlottenborg. Imidlertid vare baade Moderen 
og den ene Søster døde i Kjøbenhavn, den anden blev gift
med en fransk Søofficer i dansk Tjeneste, og kun den alderstegne
Fader fulgte ham til Paris 1774. Her døde S. ugift 4. Maj 1776.

Samtidig med at S. tog sig meget af Akademiet og søgte at
indføre nogle Forandringer, der skulde give det større Glans,
arbejdede han paa sin Model til den ridende Konge. Heste fra
Kongens Stalde stilledes til hans Raadighed til Valg, og han
udførte først en mindre Model, hvoraf en Afstøbning findes i
Akademiet, en anden i Statens Samling, samt en Buste i Legemsstørrelse
af Kongen. Deraf blev afstøbt 7 Exemplarer i Bronce. Den store
Model var færdig 1764 og blev afformet i Gibs. Den fik Kongen
saaledes at se. Derimod oplevede han ikke selve Statuens
Opstilling, da Afstøbningen i Bronce ikke blev færdig før i 1768, og
Efterarbejdet tog saa megen Tid, at den færdige Billedstøtte først
kunde afleveres i 1770. At dog 1768 regnedes for Fuldendelsesaaret, 
ser man ogsaa deraf, at det asiatiske Kompagni s. A. lod
præge 2 Medailler til Minde om Begivenheden, den ene af
Medaillør Wulff, den anden af Adzer. Christian VII, som netop den
Gang var i Paris, fik S. udnævnt til Ridder af l' ordre de St. Michel,
men Kunstneren fik ikke Tilladelse til at bære den, før han 1775
atter var bosat i Paris. S. var tillige Medlem af Akademierne i
St. Petersborg, Florents og Bologna. Den Statue, som endnu pryder
Amalienborg Plads, var et for sin Tid meget fortjenstligt
Kunstværk og hævder endnu paa en værdig Maade sin Plads mellem
Kjøbenhavns offentlige Mindesmærker; navnlig anerkjendtes allerede
af Samtiden den Dygtighed, hvormed Hesten baade i Form og
Bevægelse var udført. Da S., som havde faaet alt det, Kontrakten
hjemlede ham, og mere til, alligevel syntes, at han kunde gjøre
Fordring paa et Tillæg, navnlig af Hensyn til, at Arbejdet havde
taget meget længere Tid end paaregnet, udgav han paa Fransk en
Beskrivelse af Statuen (1771) som Redegjørelse for den Omhu, han
havde anvendt paa Udførelsen, og han forblev, efter at have taget
sin Afsked fra Akademiet, endnu 2-3 Aar i Kjøbenhavn i stadig
Underhandling om Pengetilskud fra Kompagniet, men uden at faa
sine endog ret betydelig nedstemte Fordringer fyldestgjorte. Som
dansk Elev af S. nævnes kun Billedhuggeren Weidenhaupt.

H. Jouin, J. Saly, l'homme et l'oeuvre (Paris 1896). 
Thiele, Kunstakademiet og Heststatuen. 
Weilbach, Nyt dansk Kunstnerlex.

<i>Ph. Weilbach.</i>
</chapter>
<chapter name="Sames, Carl Erich, 1755-1828, Officer">

<b>Sames, Carl Erich,</b> 1755-1828, Officer, var en Søn af nedennævnte 
Generallieutenant Carl Vilh. S. og var født i Frankrig. Han
kom til Danmark med Faderen og blev 1769 Sekondlieutenant ved
dennes Regiment, hvor han 1781 avancerede til Premierlieutenant.
Snart efter traadte han ind i Diplomatiet og var i en Aarrække
Legationssekretær, først i Madrid, senere i London og Paris. Han
fik Oberstlieutenants Karakter 1799 og blev Aaret efter Medlem af
Theaterdirektionen. Hans Virksomhed i denne Stilling har ikke
efterladt sig Spor i Theatrets Historie. Han havde megen Interesse 
for Skuepladsen, var belæst, var ikke uden Smag og havde
den bedste Vilje til at fremme Kunstens Tarv, men han gav sig
ikke af med den daglige Tjeneste, og Personalet havde kun ringe
Tanker om hans Duelighed. 1809 gik han af med sin fulde Gage
i Pension, efter at han i de 2 sidste Aar havde opholdt sig i
Udlandet. Ved sin Afgang blev S. udnævnt til Kammerherre og
Generalmajor à la suite. I sin Theatertid havde han stadig været 
knyttet til Hæren: 1801 var han bleven Bataillonskommandør, 1803 Oberst
og 1806 Regimentschef i Landeværnet. Som General kom S. til
at optræde i Krigen, men hans Rolle var saare beskeden. Med
et Par Hundrede Mand dækkede han 1810 Vendsyssels udstrakte
Kyster, og med en lignende Styrke udførte han 1812-13 et lignende
Hverv i det østlige Holsten. Da Frederik af Hessen i Dec. 1813
gik tilbage fra Sydgrænsen, stødte S. med sit lille Korps til ham
i Kiel og deltog 10. Dec. i den hæderlige Kamp ved Sehested.

S. har skrevet en Del Smaapiecer og Tidsskriftsartikler uden
synderlig Værd. Snurrig nok har han, der i 1810 til Generaladjudant 
F. C. Bülow indsendte sine «Tilfældige Tanker om det ved
den danske Armé indførte mangfoldige Skriveri m. m.», fundet
det Umagen værd at skrive en hel lille Piece om «den meget
ønskede og nødvendige Forening af den ved Landeværnet
reglementerede grønne Fjerbusk med den ved Armeen brugelige hvide»
(1805). -- S. døde ugift 27. Okt. l828.

Erslew, Forf. Lex. 
Medd. fra Krigsark. V, VIII. 
Overskou, Den danske Skueplads IV.                                                                                   

<i>A. Tuxen.</i>

</chapter><chapter name="Sames, Carl Vilhelm, 1724-89, Officer">

<b>Sames, Carl Vilhelm,</b> 1724-89, Officer, var Søn af Johan
Volpert S., Hofkammerraad hos Fyrsten af Solms-Braunfels, og var
født i Braunfels ved Wetzlar 1. Marts 1724. Han studerede i nogen
Tid ved Universitetet i Jena, men gik saa over til Krigshaandværket, 
først preussisk, siden i fransk Tjeneste. I Frankrig ægtede 
han o. 1753 Marie Jeanne Constance de Saint-Germain (f. 24. Avg.
1737 i Sedan, d. 23. Maj 1791 i Glückstadt), en Slægtning af
Generalfeltmarskal Grev St.-G. (ovfr. S. 561). Denne kaldte S. til
Danmark, hvor han 1761 blev Oberst og Aaret efter Chef for
oldenborgske Infanteriregiment, som han midlertidig havde kommanderet
under Toget til Meklenborg s. A. Da Hæren blev sat paa Fredsfod, 
kom S. med sit Regiment til Kjøbenhavn, hvor han gjorde
sig bemærket ved efter fremmed Mønster at indføre Forbedringer
paa det taktiske Omraade. 1767 blev han derfor udnævnt til
Direktør for Infanteriets Exercits. Denne Post beholdt han i
længere Tid, uagtet han, efter at Saint-Germain anden Gang var bleven
styrtet, 1768 blev sendt til Kronborg med sit Regiment. Under
Struensee blev S., ligesom andre af Saint-Germains Tilhængere,
atter trukken frem. I Begyndelsen af 1771 blev han Kommandant
ad interim i Kjøbenhavn og kort efter Medlem af Direktionen for
Frederiks Hospital, ligesom det ogsaa var paatænkt at overdrage
ham en Sendelse til det franske Hof. Maaske ikke uden Grund
mistede Struensee dog snart Tilliden til S., og i Dec. blev denne
som Kommandant afløst af Gude (VI, 272), efter Sigende fordi
han ikke vilde rette sig efter Kabinetsministeren i et Spørgsmaal
vedrørende Passagen gjennem Fæstningsportene. Under «Juleaftensfejden» 
s. A. blev han ilde medhandlet af de oprørske Gardere,
da han søgte at stille dem til Freds. Efter Struensees Fald holdt
S. sig til Rantzau-Aschebergs Parti, og da denne i Juli 1772 blev
afskediget, blev S. sendt til Gluckstadt som Kommandant. 1773
blev han Generalmajor, fratraadte Kommandoen over oldenborgske
Regiment og blev (dog kun i 3/4 Aar) tillige Chef for Dronningens
Livregiment; 1782 hvid Ridder og Generallieutenant, 1788
Kommandant i Rensborg og kommanderende General i Hertugdømmerne.
18. Okt. 1789 døde han pludselig i Rensborg. -- S. var 1775 bleven
adlet af Kejser Josef II, men hans Adel blev ikke naturaliseret, da
han Aaret efter fik dansk Indfødsret.

Nyt Mag. f. milit. Videnskabelighed II, 115 ff. 
Høst, Struensee og hans Minist., passim.

<i>H. W. Harbou.</i>

</chapter><chapter name="Samsing, Anders, 1672-1751, Præst og Personalhistoriker">

<b>Samsing, Anders,</b> 1672-1751, Præst og Personalhistoriker,
var født 2. Dec. 1672 i Ramme (Ribe Stift), hvor Faderen, Peder
Andersen S., var Præst; Moderen hed Ane Hansdatter Juul. Efter
Skolegang flere Steder, sidst i Sorø, blev S. Student 1692, men
maatte paa Grund af Fattigdom forlade Universitetet efter et Aars 
Forløb og blive Huslærer. Tog dog 1696 theologisk Attestats. 
1701-7 øverste Hører og Kantor paa Herlufsholm. Derefter paa 4.
Aar dansk og tysk Præst paa St. Thomas i Vestindien; endelig
1714 kaldet til Sognepræst i Kjølstrup og Agedrup i Fyn, i hvilken
Stilling han døde 13. Marts 1751. Han roses højlig for sin
«Lærdom, Dyd og ypperlige Hukommelse», og han var en flittig
Personalhistoriker, af hvis Arbejder en Del endnu findes i offentlige
og private Haandskriftsamlinger. Prøver af hans Samlinger til Fyns
Præstehistorie ere meddelte i «Ny kirkehist. Saml.» VI. 1714 havde
han ægtet Barbara Sørensdatter Ballov (f 1725).

Treschow, Danske Jubel-Lærere S. 233 ff. 
Saml. t. Fyens Hist. og Topogr. V, 346 ff.

<i>H. F. Rørdam.</i>

</chapter><chapter name="Samsing, Jørgen Pedersen, --1548, Prælat">

<b>Samsing, Jørgen Pedersen,</b> --1548, Prælat, er formodentlig 
den Georgius Petri fra Aarhus, der 1504 blev immatrikuleret i
Rostock. I Udlandet har han vel ogsaa erhvervet Magistergraden.
I en lang Aarrække var han knyttet til Aarhus Domkapitel, først
som Kannik og siden, efter Dr. Morten Børups Død 1526, som
Kantor. Tillige var han, i alt Fald 1521-33, Biskop Ove Billes
Kansler. I Anledning af de forestaaende Religionsforhandlinger
paa Herredagen i Kjøbenhavn 1530 blev han sendt til Tyskland
for at hente nogle «aristoteliske Lærere» til Hjælp for de aandelig
betrængte Papister. 1536 var han en af de Repræsentanter for
Domkapitlerne, der vare indkaldte for at forhandle om Vedtagelse
af Kirkeordinansen, og hans Navn findes blandt Underskriverne af
den latinske Ordinans. Sin Stilling i Kapitlet beholdt han efter
Reformationen og havde tillige Overopsynet med Hospitalet i
Aarhus. Han døde 15. Juni 1548.

Denne Mand maa adskilles fra en lidt yngre <i>Jørgen Pedersen
Samsing</i>, der efter Studeringer i Wittenberg (1532 ff.) 1538-40 var
Professor ved Universitetet og siden Præst i Besser og Onsbjærg
samt Provst paa Samsø (d. 1572).

Rørdam, Kbhvns Universitets Hist. 1537-1621 I, 550 ff.

<i>H. F. Rørdam.</i>

</chapter><chapter name="Samsøe, Hans Jørgensen, 1661-1739, Officer">

<b>Samsøe, Hans Jørgensen,</b> 1661-1739, Officer, var født 10.
Nov. 1661 paa den Ø, som han bar Navn efter: hans Forældre
kjendes ikke, men maa have været Almuesfolk. S. træffes 1691
som Kapitajn i venetiansk Tjeneste ved et Regiment, der tilhørte
den tidligere danske General Hannibal Degenfeld (IV, 228) og
senere dennes Arvinger. I Krigen mod Tyrkerne paa Morea steg 
S. til Oberstlieutenant, uagtet han til Stadighed laa i Strid med
sin Oberst, den svenskfødte Baron Erik Sparre. Da det Degenfeldske 
Regiment 1698 var blevet opløst, søgte S. Ansættelse i sit
Fødelands Hær, i lang Tid dog uden Held;: thi skjønt han med
Kongens Tilladelse og Overkrigssekretærens Anbefaling fulgte de
danske Hjælpetropper i Udlandet, vilde Cheferne nødig have med
ham at gjøre paa Grund af den «stygge Mund», han brugte.
Omsider vandt han dog Anerkjendelse hos Chefen for det danske
Korps i Kejserens Sold, Generallieutenant A. F. Trampe, især efter
at han som frivillig havde udmærket sig ved «Konduite og
Bravour» i en Kamp paa Øen Schiitt mod de ungarske Insurgenter
(19. April 1704). Han blev s. A. ansat som Generaladjudant ved
Korpset, og uagtet A. Harboe, der var ble ven Trampes Efterfølger,
ikke nærede synderlig Velvilje for S., fik denne Aaret efter
Kompagni ved Korpsets 4. Regiment (v. Enden, senere Reusch) og
Bekræftelse paa sin Oberstlieutenantsgrad. Da Korpset var kommet
hjem, blev S. 1710 Oberst og Chef for oldenborgske nationale
Infanteriregiment. Nogle Aar efter kom det op, at der gik grove
Bestikkelser og Pengeafpresninger i Svang ved Regimentet. Næsten
alle Officererne bleve straffede, til Dels meget haardt- men Chefen
gik mærkelig nok fri og fik endog et Gagetillæg som Tegn paa
Kongens Velbehag med hans gode Forhold. Han vedblev, fra
1728 som Generalmajor, at staa i Spidsen for Regimentet, indtil
dette 1730 blev opløst. Siden flyttede han til Rudkjøbing, hvor
han døde ugift 1 Marts 1739.

Personalhist. Tidsskr. 3. R. II.

<i>H.  W. Harbou.</i>

</chapter><chapter name="Samsøe, Ole Johan, 1759-96, Digter">

<b>Samsøe, Ole Johan,</b> 1759-96, Digter. S., en Søn af
Kof-fardikapitajn Jørgen S., blev født 21. Marts 1759 i Næstved. Som
Dreng kom han, sammen med sin Huslærer, jævnlig ud paa
Herlufsholm Skole og sluttede her Venskab med en af dens daværende
Disciple, K. L. Rahbek. I 1773 blev han sat i Kolding Latinskole,
hvis Rektor, Skule Thorlacius, efter hans eget Udsagn bidrog meget
til at vække hans videnskabelige Interesse. Han blev dimitteret
fra denne Skole i 1776-, Aaret efter tog han den filosofiske og i
1779 den filologiske Examen. S. A. døde Faderen, og af den Arv,
der tilfaldt S., kunde han nok leve, mente han. Saa forlod han
den slagne Embedsvej, draget af Kjærlighed til friere litterære
Sysler. Et Bekjendtskab, som han stiftede med Historikeren Kierulf,
hjalp meget til at uddybe denne Kjærlighed. -- S. blev paa dette 
Tidspunkt Medlem af en af disse den Gang saa meget yndede
litterære Klubber, i hvilke Medlemmerne, for gjensidig at udvikle
hinandens litterære Evner, efter Tur skulde indlevere et eller andet
litterært Arbejde. Da Turen kom til S., skrev han «Fridthjof»,
en nordisk Fortælling i den af Suhm skabte Genre; senere kom
2 andre nordiske Fortællinger, «Hildur» og «Halvdans Sønner».
Rahbek taler i Anledning af disse Arbejder om S.s «mere end
almindelige Fortrolighed med vore gamle Forfædres Karakter, Sæder
og Skikke». Fortællingerne røbe imidlertid ingen Fortrolighed
med Aanden i Nordens Oldtid; de ere gjennemtrængte af en,
undertiden noget sødlig, moraliserende Tone. Om «Hildur» siger
en Anmelder, at den staar højt ved sine «strænge Grundsætninger
og den dybe Ærefrygt for Dyd, Uskyld og Pligt».

Slutningen af 70erne er «Werther-Perioden» i vor litterære
Udvikling. S. besad et irritabelt Nervesystem og et fra Faderen
arvet Anlæg til Tungsind. Han faldt da ogsaa som et Offer for
«Werther-Feberen»; voldsomme Sindslidelser, siger Rahbek, kaldte
Tungsindet frem. Den sidstnævnte hørte selv til de stærkt
angrebne, og han tænkte saa paa en Udenlandsrejse for om muligt
at slippe bort fra Sygdommen. «For at undfly sig selv» og for
at være Rahbek en Trøster paa den tunge Vandring besluttede
S. at følge med ham. I Juli 1782 rejste de fra Kjøbenhavn til
Kiel, hvor de 2 Melankolikere forgjæves søgte at trøste hinanden;
der var meget, de ikke stemte overens i. De fortsatte Rejsen, for
det meste i Fællesskab, over Leipzig, Dresden, Wien, München til
Paris. S. syslede en Del med videnskabelige Studier, særlig i den
græske Litteratur, men dilettantmæssig, uden nogen fast Plan. I
Okt. 1784 kom han hjem, saa temmelig helbredet for sit Tungsind.
Arven var imidlertid opbrugt, og han maatte tænke paa en
Levevej. Efter at han havde tumlet et Aars Tid med forskjellige
Planer og Overvejelser, søgte og fik han Pladsen som Lærer ved
Skolen for de kongl. Pager. Men Gjerningen tilfredsstillede ham
ikke. Han havde det samme kritiske Syn paa Adelen som
Datidens liberale Fremskridtsmænd, hvad man bl. a. kan se af hans
Afhandling: «Endnu noget mere om Adel», der anonymt blev
indrykket i «Minerva» (Dec. 1790). 1791 blev Pageskolen ophævet,
og saa var S. igjen en fri Mand, med 300 Rdl. i Ventepenge.
Men han havde forlovet sig og maatte derfor tænke paa en ny
Levevej. En kort Tid havde han nogle Timer i Borgerdydskolen,
indtil han i Avg. 1792 blev Lærer ved Frue lærde Skole, en 
Stilling, han dog allerede opgav det følgende Foraar, til Dels paa
Grund af nogle ubetydelige Fortrædeligheder, han havde haft i sin
Lærergjerning. Desuden tænkte han ikke længere paa Giftermaal;
baade han selv og hans forlovede tvivlede om, at de egentlig
passede for hinanden, og saa skiltes de «med indbyrdes Højagtelse» 
og «med en inderlig Deltagelse i hinandens Vel og Ve». I
Efteraaret 1793 tog S. dog igjen Timer i Borgerdydskolen. Det
er i det Tidsrum, som nu kommer, at han frembringer sit
betydeligste Arbejde.

Kierulf var i 1794 bleven en af det kongl. Theaters Direktører, 
og det var en tilfældig Bemærkning af denne Ven, der
bragte S. paa den Tanke at skrive noget for Theatret. En Aften
i Febr. 1795 kunde han overraske Rahbek med den Nyhed, at han
havde skrevet en Tragedie og indsendt den til det kongl. Theater.
«Dyveke, et Sørgespil», saaledes kom Stykkets Titel til at lyde.
Det historiske Drama, med Æmner fra vor egen Historie, var blevet
skabt af Ewald. Andre Digtere havde søgt at fortsætte hans
Gjerning, men det var mislykkedes. «Dyveke» er det første læselige
Arbejde af den Art efter Ewald. Skjønt det ikke i Stræng
Forstand er et historisk Drama -- det behandler væsentlig et
Privatoptrin i en Konges Liv --, strejfer det dog vor Historie og gav
ved sit Æmne Lejlighed til at komme ind paa det den Gang saa
yndede Æmne om Adelstanden og dens Berettigelse. Torben Oxe
repræsenterer «Oplysningstidens» Betragtning af dette Spørgsmaal.
Han siger til Dyveke: «Kjærligheden kjender ingen Stænder» (&#596;:
Standsforskjel). At skildre historisk forstod den Tid overhovedet
ikke; den brugte de historiske Skikkelser som Talerør for sine
egne Tanker og Stemninger. «Dyveke» er gjennemtrængt af
Tidsalderens sentimentale Tone. Man yndede at fremstille gjennemædle 
Skikkelser paa en Baggrund af nogle Skurke, der tjente til
end yderligere at fremhæve Ædelheden hos de andre Personer.
Knud Gyldenstjerne er ædel, og det er Torben Oxe ogsaa, ja
Sigbrit med. Men Ædelheden naar dog først sit Højdepunkt i
Dronningen og Dyveke. De kappes om at ofre sig for hinanden.
Dyveke vil frivillig træde tilbage, da Kongen har faaet en
retmæssig Hustru. Men Dronningen beder hende selv om at blive: «Lad
os være Venner! Selv glade og lykkelige skulle vi gjøre vor
Christierns Dage lykkelige.» Tiden var jo ellers meget «moralsk»,
i alt Fald meget moraliserende; men med de sentimentale Taarer
i Øjnene kunde man ikke se nøgternt og klart paa en Sag, og 
saa var det umoralske ganske i sin moralske Orden. Og derfor
finder Gyldenstjerne heller ikke noget som helst anstødeligt i, at
Torben Oxe vil ægte Kongens tidligere Frille. -- Imidlertid, naar
man har fremhævet Stykkets forskjellige Mangler, det fejlagtige i
Karaktertegningen, det usunde og usande i Tankegangen, trænger
man til at sige: «Men «Dyveke» er alligevel noget af et Digterværk, 
et af de meget faa dramatiske Arbejder fra det 18. Aarhundredes 
Slutning, som man endnu kan holde ud at læse». Og Grunden 
dertil er, at Stykket virkelig til Dels er baaret af en poetisk
Stemning, selv om denne Stemning kan være noget sygelig. En
samtidig siger om «Dyveke»: «Der flyder en sød Melankoli
igjennem det hele». -- Stykket blev spillet første Gang 30. Jan. 1796.
Det var imødeset med stor Forventning, og man sloges næsten om
Billetterne til Forestillingen. (Det er i alt blevet spillet 77 Gange,
sidste Gang 1856.) Vi vare den Gang i en litterær Nedgangsperiode, 
og «Dyveke» kom som et lovende Lysglimt i Mørket.
Men det var kun et Glimt; da det første Gang gik over det kongl.
Theaters Scene, var S. allerede død. I Slutningen af 1795 syslede
han med Planer til nye Arbejder; bl. a. tog han igjen fat paa
et tidligere forfattet Udkast til en Tragedie om Marsk Stig; men
Nytaarsdag blev han upasselig, og Natten mellem 23. og 24. Jan.
1796 døde han. Af hans «Efterladte digteriske Skrifter», I-II
(1796), der blev udgivet af Rahbek, kom der 3 Oplag. «Dyveke»
oversattes paa Tysk og Hollandsk.

O. J. Samsøes Efterl. digt. Skrifter I.
Vor Ungdom 1883, S. 158 ff.

<i>F. Rønning.</i>

</chapter><chapter name="Samwer, Karl Friedrich Lucian, 1819-82, Politiker">

<b>Samwer, Karl Friedrich Lucian,</b> 1819-82, Politiker, Søn
af Over- og Landretsadvokat Karl August S. (f. 7. Juni 1790 d. 10.
Febr. 1828) og Dorothea Maria f. Wiegmann (f. 18. Jan. 1786 d. 2.
Juni 1860), var født 16. Marts 1819 i Ekernførde, gik i Slesvig
Domskole, studerede i Kiel og Berlin og tog 1843 juridisk Examen
i Kiel. Kort efter begyndte han sin omfattende politiske Virksomhed 
og oprettede allerede s. A. i Forening med Karl Lorentzen
o. fl. Tidsskriftet «Neue Kieler Blåtter», i hvilket Spørgsmaalet om
Arvefølgen i Hertugdømmerne var hans Specialitet. Han studerede
dette Spørgsmaal med stor Iver og kom derved i nærmere
Forbindelse med Hertugen af Augustenborg, som forsynede ham med
Materiale til et større Skrift: «Die Staatserbfolge der Herz.
Schleswig-Holstein u. zugehöriger Lande», som udkom 1844, og i 
hvilket  han  hævdede Augustenborgernes Arveret efter almindelig tysk
Lensret.

Imidlertid var han (1843) bleven udnævnt til Underretsadvokat
og tog 1844 Bopæl i Neumünster. Ved Aarets Slutning var han
i Brüssel for paa Hertugens Vegne at formaa Kong Leopold til
at paavirke den franske og den engelske Regering til Fordel for
Hertugen; 1846 flyttede han tilbage til Kiel som Manuduktør og
tog fra nu af levende og virksom Andel i det politiske Liv. Paa
det store Møde i Neumiinster 1846 var han en af Hovedtalerne,
udgav s. A. «Vorgänge von 1721 im Herzogthum Schleswig» og
1847 «Das Kommissionsbedenken üb. die Erbfolge des Herz. Schleswig». 
Han traadte i nærmere Forbindelse med Beseler og Prinsen
af Noer og ledsagede denne paa Toget til Rensborg i Marts 1848
som Fører for en Skare frivillige, hvorefter han blev Civiladjudant
hos Prinsen og fik det Hverv at organisere Friskarerne. Men efter
Nederlaget ved Bov forlod han Hæren og lod sig i Neumünster
vælge til Medlem af Landsforsamlingen, hvor han havde Del i
Udarbejdelsen af Forfatningen. Ud paa Efteraaret blev han sendt
til London for at knytte Forbindelser med den preussiske Gesandt
Bunsen, og efter sin Hjemkomst i Okt. blev han Bureauchef i
Regeringen, som anvendte ham meget til Missioner i Udlandet.
Fra Dec. 1848 til Avg. 1849 var han med korte Afbrydelser i
London, hvorfra han ved Bunsens Hjælp kunde hjemsende Beretninger
om hans livlige Forhandlinger med Palmerston. Efter sin Hjemkomst 
til Kiel skrev han «Die verfassungsmässige Staatseinheit der
Herz. Schleswig-Holstein» imod Wegener og «Die Ausführung der
Berliner Friedenspräliminarien vom 10. Juli 1849» for at forhindre
Slesvigs Inkorporation i Danmark. I Nov. 1849 blev han Professor
i Lovkyndighed ved Kiels Universitet, som Aaret efter gav ham
Doktorgraden; i Dec. 1849 var nan i Berlin for at søge at
forhindre en for Danmark gunstig Fred, og i Marts 1850 udgav han
sammen med Droysen sit politiske Hovedværk: «Die Herz. Schleswig-Holstein 
u. das Königreich Dänemark»; han blev et halvt Aar
i Berlin og øvede ikke ringe Indflydelse paa Fredsforhandlingerne.
Efter Krigens Gjenudbrud sendtes han atter til Berlin for at skaffe
preussiske Officerer til Felttoget mod Danmark og deltog tillige,
dog anonymt, i Max Dunckers voldsomme Angreb paa Manteuffel.
Hjemkommen til Kiel gjenoptog han sine Forelæsninger, men fik
24. April 1851 sin Afsked og udnævntes i Juli s. A. til Bibliothekar
hos Hertug Ernst af Sachsen-Koburg-Gotha, 1858 til Regeringsraad. 
Her udgav han fra 1856-76 10 Bind af Martens og Murhards
«Récueil général des traités».

Under Landflygtigheden kom han i høj Yndest hos Prins
Frederik af Augustenborg, og da Kong Frederik VII døde, traadte
han strax i Prinsens Tjeneste, fulgte ham til Kiel og blev en Slags
Udenrigsminister hos ham. Her skrev han i Sept. 1864 sammen
med Hänel «Nachweisung des Erbrechts des Herzogs Friedrich VIII
auf die Herz. Schleswig u. Holstein». Ved Krigens Udbrud 1866
forlod han sammen med Prinsen Kiel og gjenindtraadte i sin
tidligere Stilling i Gotha, overtog s. A. Bestyrelsen af Hertugens
Husfideikommis, blev 1868 Ministerialraad, 1881 Departementschef og
Gehejmeraad og døde 8. Dec. 1887. S. var en ivrig Møntsamler,
og efter hans Død udgaves et af ham forfattet Skrift om Møntvæsenet 
til 200 Aar f. Chr. -- Han var 15. Sept. 1855 bleven gift
med Magdalene Møller (f. 2. Nov. 1826), Datter af Professor Jens
M. (XII, 65).

Allg. Deutsche Biographie XXX. 
Alberti, Schlesw.-Holst.-Lauenb. Schriftsteller-Lex.

<i>H. R. Hiort-Lorenzen.</i>

</chapter><chapter name="Sand, Gerhard Alexis Cappelen, f. 1861, Veterinær">

<b>Sand, Gerhard Alexis Cappelen,</b> f. 1861, Veterinær. S. er
født 7. Febr. 1861 i Lemvig som Søn af Kjøbmand Søren B. V.
S. og Henriette f. Cappelen. Da Forældrene flyttede til Kjøbenhavn, 
blev han sat i Nørrebros Latin- og Realskole og tog 1877
4. Klasses Examen. Hans Lyst førte ham til Veterinærstudiet, som
han afsluttede med Dyrlægeexamen (1. Kar. med Udm.) i 1883.
Allerede s. A. blev han ansat som Assistent ved Højskolens
stationære Klinik. I 1885 blev det overdraget ham at lede de
kirurgiske Operationsøvelser, og i. Juli 1887 blev han ansat som 
Lærer i Kirurgi og Fødselshjælp og som Forstander for Højskolens
ambulatoriske Klinik. 1895 udnævntes han til Professor. Kirurgien
ombyttede han i 1896 med Hestens Avl og Ydrelære, medens han
fremdeles underviser i Fødselshjælp og i ambulatorisk Klinik. S.
beskæftigede sig som ung meget med bakteriologiske Studier, hvis
vigtigste Frugt var de i 1888 sammen med C. O. Jensen offentliggjorte 
«Undersøgelser over Aarsagen til Kværke». Senere har han offentliggjort 
flere mindre, væsentlig kliniske, Afhandlinger, af hvilke især 
hans Studier over Kvægets smitsomme Kastning (1894) fortjener
at nævnes, og han har ydet Bidrag til «Landmandsbogen». Siden
1898 er han Medudgiver af «Tidsskrift for Hesteavl». Langt mere
end paa det litterære Omraade har han dog hidtil virket som 
Lærer. Som saadan har hans Betydning været stor, fordi han
med grundig videnskabelig Indsigt forbinder ualmindelig praktisk
Sans og Interesse for Gjerningen. I de senere Aar har han med
særlig Iver kastet sig over Studiet af Hestevæsenet. Ved
vidtstrakte Rejser i Udlandet og grundige Studier i Indlandet har han
forberedt sig til at indtage en ledende Plads paa dette vigtige
Omraade. -- S. ægtede 1888 Albertine Fro Olufsen (f. 15. Juli 1863),
Datter af Kjøbmand i Slagelse Hans O. og Oline f. Hansen.

<i>B. Bang.</i>

</chapter><chapter name="Sandal, Henrik Paulin, 1751-1833, Præst">

<b>Sandal, Henrik Paulin,</b> 1751-1833, Præst, Søn af Degn
Peder S. (d. 1772) og Ide Marie f. Schmidt, er født 7. Maj 1751 i
Sørup ved Svendborg. Efter at han var bleven Student fra Odense
1772, lod han sig paa Grund af Fattigdom engagere i Artillerikorpset. 
Han blev 1780 Lærer ved Landkadetakademiet og tog 1782
theologisk Embedsexamen. 1786 udnævntes han til Sognepræst for
Magleby paa Møen og 1789 til Slotspræst paa Kronborg, Præst
ved den tyske Menighed i Helsingør og Garnisonspræst. 1813
udnævntes han til titulær Professor og tillige til Sognepræst for 
Udby og Ørslev paa Sjælland, og 1815 fik han Rang med Amtsprovster.
Han tog sin Afsked 1830 og døde i Rønne 27. Marts 1833. Han
ægtede 1778 Sophie Laurine Stalfest (f. 1754 d. 1827). -- S. har
skrevet en Del mindre Afhandlinger, pædagogiske, theologiske,
filosofiske og praktiske, og et større Skrift: «Cosmogoniæ 
antiqvitatis primæ lineæ» (1811-19). Han var en flittig Medarbejder af
Maanedsskriftet «Iris»; da han i dette gav Stiftsøvrighedens mangelfulde
Tilsyn Skylden for nogle Uordener, der havde fundet Sted ved
Fattigvæsenet og Hospitalet i Helsingør, blev denne Klage
Anledning til, at Balle begyndte Udgivelsen af «Pligtankeret».

Erslew, Forf. Lex.

<i>L. Koch.</i>

</chapter><chapter name="Sandberg, Anders, 1620-77, Officer">

<b>Sandberg, Anders,</b> 1620-77, Officer, Søn af nedennævnte
Ulrik S. og hans 2. Hustru, var født paa Lundenæs. Efter at have
gaaet i Skole paa Herlufsholm valgte han Krigshaandværket. Han
begyndte fra neden af som Pikener, tjente i flere Aar udenlands
og blev 1653 Ritmester for et Kompagni jyske Sogneryttere. Som
Major og Chef for en Eskadron paa 3 Saadanne Kompagnier stødte
han 1657 til Jens Løvenklaus Regiment og rykkede med ind i
Hertugdømmet Bremen; men da Svenskerne toge denne Provins
tilbage, blev S.s Eskadron ligesom de andre der efterladte Afdelinger
splittet ad og blev aldrig rigtig reorganiseret. Da Carl Gustav 1658 
brød Roskildefreden, kom S. i svensk Fangenskab og slap først
løs i sidste Halvdel af 1659, hvornæst han stod som Oberstlieutenant 
i Hans Friis' Regiment til dets Opløsning 1661. Ved det
nationale Rytteris Oprettelse 1670 blev S. Oberst for det nordjyske
Regiment, ved Dubleringen 1675 for 3. jyske; samtidig blev han
forfremmet til Generalmajor, i hvilken Egenskab han deltog i
Wismars Belejring. Under Felttoget i Skaane 1676 kommanderede han
en kombineret Rytterstyrke, med hvilken han iagttog Grænsen til
Stnaaland og støttede Snaphanebevægelsen i de tidligere danske
Landskaber. Da Kong Carl XI var rykket ind i Skaane, og de 2
Hære lejrede sig over for hinanden nordost for Lund, blev S. kaldt
tilbage og ansat som næstkommanderende ved venstre Fløj, hvor
Overgeneralen, C. Arenstorff, personlig var højstbefalende. 4. Dec.
omgik Svenskerne i den mørke Vintermorgen denne Fløj; S. lod
sidde op og sendte Melding til Arenstorff, der gav ham Ordre til
at afmarchere til Flanken, parallelt med Fjenden, for at dække
Centrums og højre Fløjs Opmarche paa den nye Front. Denne
Opmarche var endnu ikke fuldført, da vor venstre Fløj stødte
sammen med Fjendens højre. Arenstorff havde nu selv overtaget
Kommandoen og blev dødelig saaret i den paafølgende Kamp,
der i mere end 2 Timer førtes med stor Tapperhed og Haardnakkethed 
paa begge Sider, men som endte med den danske
venstre Fløjs Nederlag. S. var en af de sidste, der gik tilbage;
han søgte at faa de flygtende til at staa, men forgjæves;
Tilbagegangen var udartet til Panik, og først ved Landskrone fik han
atter Hold paa sine Tropper.

Nogle Dage efter blev S. suspenderet og sat under Anklage
for sit Forhold i Slaget. Bag Aktionen stod Generallieutenant Fr.
Arenstorff, der, støttet af Krigssekretær og Generalavditør Herman
Meier (XI, 223), ønskede at rense sin afdøde Broders Minde ved
at gjøre S. til Syndebuk. S. blev ogsaa af Krigsretten, dog ikke
enstemmig, dømt fra Ære, Liv og Gods, men af Kongen benaadet
med Charges Fortabelse (7. Maj 1677). Men skjønt Undersøgelsen
ingenlunde blev ledet upartisk (det blev saaledes nægtet S. at føre
de Vidner, han ønskede), vil C. Arenstorff dog i Eftertidens Øjne
staa som den, der med al sin Tapperhed bærer Hovedskylden for
Slagets ulykkelige Udfald, medens S. i Virkeligheden staar uden
Ansvar herfor. Selv hans værste Fejl -- at han, da han indsaa
Umuligheden af at standse sine flygtende Ryttere, ikke vendte om
og med de Officerer, der fulgte ham, paa ny tog Del i Slaget, der 
langtfra var endt - gjorde hverken fra eller til; men for hans
eget Eftermæle havde det rigtignok været bedre, om han havde
fundet Døden med Sværdet i Haanden, i Steden for at han nu
døde af Græmmelse 3 Fjerdingaar senere (8. Sept. 1677).

S. var sidste Mand af sin Slægt. Hans Hustru, Ingeborg
Krabbe, som han havde ægtet 1654, var Datter af Ivar K. til
Kongstedlund og Dorthe Juul. Hun levede endnu 1688, da Kongen 
paa Grund af hendes store Armod tillod, at hun i sin
«forhaabentlig korte Livstid» maatte hensidde skattefri paa Mandens
Fædrenegaard Kvelstrup, imod at denne efter hendes Død skulde
tilfalde Kronen.

Milit. Tidsskr. XXX.

<i>H. W. Harbou.</i>

</chapter><chapter name="Sandberg, Gerhard, 1742-1805, Præst">

<b>Sandberg, Gerhard,</b> 1742-1805, Præst, er født i Throndhjem
30. Marts 1742. 1753 kom han ind i Byens Skole efter Foranstaltning 
af Biskop Nannestad, der havde antaget ham til Missionens
Tjeneste. Han dimitteredes 1761 med det bedste Skudsmaal og
tog 1764 Attestats, blev saa 1767 Missionær for Tanens og
Laxefjords Finner og led meget ondt paa de besværlige Rejser. I
Finmarken var han i 2 1/2 Aar fungerende Præst paa Vardø og Vadsø
og i 2 Aar konstit. Provst. Han holdt ud til Avg. 1775, da han
drog til Kjøbenhavn og for Missionskollegiet fremførte den
indstændigste Begjæring om, at Finnerne maatte faa Bøger i sit eget
Sprog til sin Undervisning, hvad han i de 8 Aar, han var der
oppe, idelig, men forgjæves havde fremholdt. Det har rimeligvis
været umuligt at finde en Mand, der kunde besørge Trykningen i
det ukjendte Sprog, men nu fik S. selv, der var «en af de
allerkyndigste i det lappiske Sprog», Sagen i sin Haand, og hans
Oversættelse af Luthers Katekismus blev trykt 1777 (Nyerup kalder
den fejlagtigen «Dansk og grønlandsk Katekismus»). Han fik
ellers nok at gjøre i Kjøbenhavn, da det blev ham overdraget at
ordne Professor Leems Papirer, og han fik da ogsaa 1781 udgivet
2. Del af hans «Lexicon Lapponicum» (X, 160). Efter Fuldførelsen
af dette store Arbejde og efter at have undervist flere vordende
Finnemissionærer fik han 1781 Os Sognekald ved Bergen, hvor han
levede stille og fromt under mange huslige Sorger til sin Død, 10.
Maj 1805. Under hele sin Embedstid var S. bekjendt for sin
Fromhed og Nidkjærhed. Han blev anset for Pietist, og en Skriftemaalssag, 
hvori hans Barndomsven og Biskop J. N. Brun hjalp ham 
til rette, tyder paa noget saadant. Et lidet Skrift om Ægteskabet,
han udgav 1791, røber den for os besynderlige Opfatning, at
Forordningen af 4. Avg. 1788 om Embedsmænds Forpligtelse til
Indskud i Enkekassen i Virkeligheden er et Ægteskabsforbud. Gift
med Inger Margrethe f. Segelke (f. paa Molde 1756, d. i Bergen
15. Nov. 1826), Datter af Guldsmed Michael S. (d. 1784) og
Christence Danielsdatter f. Rafnsberg (d. 1811).

Lampe, Bergens Stifts Biskoper og Præster I, 264. 
Erlandsen, Geistligheden i Tromsø Stift S. 37.                                                           

<i>D. Thrap.</i>

</chapter><chapter name="Sandberg, Ulrik, 1552-1636, til Kvelstrup, Løjstrup og Bøgested">

<b>Sandberg, Ulrik,</b> 1552-1636, til Kvelstrup, Løjstrup og Bøgested, 
var Søn af Anders Christensen S. til Kvelstrup og Løjstrup
og Gertrud Tygesdatter Krabbe til Vedø og blev født 23. Marts
1552 paa Isgaard; Efter i 3 Aar at have gaaet i Aarhus Skole tjente
han en holstensk Adelsmand, Jørgen Sehested, og siden forskjellige
udenlandske Fyrster: Greverne Günther og Jørgen af Barby, Kurfyrsten 
af Sachsen og Pfalzgrev Johan Casimir, denne sidste først
som Kammerdreng, siden som Kammerjunker. Efter sin Hjemkomst 
var han fra 1578-81 Hofjunker, havde saa et Par norske
Len: Tønsberg fra 1584 og Senjen fra 1591-98, men blev
derefter 1603 forlenet med Lundenæs, som han beholdt til sin Død.
1609 blev han Ritmester for den aalborgske Fane af Adelens
Rostjeneste, og i Spidsen for denne Fane udmærkede han sig i
Kalmarkrigen, i hvilken han 10. Juni 1611 kæmpede ved Nyløse og
særlig 21. Sept. s. A. ved Valda Kirke, hvor han og Knud Brahe
med 200 Ryttere sloge 600 svenske, der anførtes af Statholderen
paa Elfsborg Nils Bengtsson. Ved sit Forhold i Krigen erhvervede
han sig rnegen Anseelse, og Kongen, der alt s. A. havde hædret
ham ved at bede ham staa Fadder ved Prins Ulriks Daab, tildelte
ham 1616 den netop til Løn for udvist Tapperhed nyindstiftede
Ridderorden den væbnede Arm. Hans fremrykkede Alder tvang
ham til 1620 at tage Afsked fra sin Ritmestercharge. U. S.,
der døde 29. Sept. 1636 i Viborg, var saa vel i Henseende til
Jordegods som til Børn en rig Mand. Det første taxeredes 1625
til 1138 Tdr. Hartk., og med sine 2 Hustruer, Anne Maltesdatter
Sehested (f. 22. Febr. 1560, gift 6. Sept. 1584, d. 1594) og Anne
Mogensdatter Gyldenstjerne (gift 27. Sept. 1601, d. 1657), havde han
ikke færre end 21 Børn.

H. Wandel, Ligprædik. ov. U. S. (1636).                                        

<i>Thiset.</i>
</chapter>
<chapter name="Sander, Levin Christian,</b> 1756-1819, Forfatter">

<b>Sander, Levin Christian,</b> 1756-1819, Forfatter. S., en 
Skræddersøn fra Itzeho, blev født 13. Nov. 1756. Bøger fængslede ham
tidlig; som 6 Aars Dreng læste han Røverhistorier og Robinsonader
højt for Svendene paa Faderens Værksted. Han erhvervede sig
hurtig stor sproglig Færdighed, kunde paa staaende Fod omsætte
hele Sider af en Prosaroman paa Rim og opfandt selv Røverhistorier. 
Allerede fra Fødselen havde han et svageligt Helbred,
hvad der bidrog til, at der tidlig kom noget usundt i hans Natur:
hans Indbildningskraft blev uforholdsmæssig udviklet, og han blev
tilbøjelig til Ensomhed og Melankoli. Indtil sit 14. Aar nød han
ingen regelmæssig Skolegang; de følgende 3 Aar fik han gratis
Undervisning sammen med Borgmesterens Søn. I disse Aar læste
han næsten stadig fra Kl. 3 Morgen til 10 Aften og paadrog sig
ved Overanstrængelse en Brystsygdom, der bandt ham til Sengen i
1 1/2 Aar. 1774 kom han til Altona, hvor en Professor Ehlers tog
sig af ham. Theatret i Hamborg vakte hans Interesse, og han
skrev Sørgespillet «Golderich u. Tasso», der udkom 1778, efter at
han med Professor Ehlers var flyttet til Kiel. Paa Anbefaling af
Rektor Trap i Itzeho fik han det følgende Aar Plads som Lærer
ved det Basedowske Filanthropin i Dessau. Det for hans
svagelige Helbred anstrængende Arbejde og Rivninger inden for
Instituttet bevægede ham til at tage sin Afsked 1783; det følgende
Aar fik han Plads som Huslærer i Kjøbenhavn hos Grev C. D. F.
Reventlow. Han havde i disse Aar udgivet en Række Værker af
forskjellig Art, digteriske og pædagogiske, f. Ex. Lystspillet «Der
kleine Herzog» (1781), «Prosaische Dichtungen» (1783), «Friedrich
Robinson, ein Lesebuch f. Kinder» (1784), og en Roman,
«Geschichte meines Freundes Bernhard Ambrosius Rund» (1784), der
til Dels er selvbiografisk. Intet af disse Værker slog igjennem.
Sin litterære Virksomhed fortsatte han efter Ankomsten til
Kjøbenhavn, og det lykkedes ham nu at gjøre sit Navn fordelagtig
bekjendt i Tyskland ved nogle satiriske og humoristiske Skrifter:
«Papiere des Kleeblattes» (1787), «Komische Erzählungen» (1794)
o. a., og især ved et sprogvidenskabeligt Arbejde: «Deutsche
Synonyme od. sinnverwandte Worter» (1794), der blev prisbelønnet af
det tyske Selskab i Mannheim. Hans tyske Oversættelser af danske
Digteres Arbejder (Ewald, P. A. Heiberg, Rahbek, Pram o. a.)
vakte derimod kun ringe Opmærksomhed.

S. havde  hidtil næsten udelukkende skrevet paa Tysk. Saa meget 
desto større Opsigt vakte det, da det rygtedes, at han havde 
faaet en original Tragedie, «Niels Ebbesen af Nørreris eller
Danmarks Befrielse», antaget til Opførelse paa det kongl. Theater.
Samsøe havde skrevet «Dyveke», det første lovende historiske
Drama siden Ewalds Dage, og saa døde han nogle Dage, før hans
Stykke blev opført; men netop et Aar efter, 31. Jan. 1797, blev
«Niels Ebbesen» spillet for første Gang, og en Anmelder byder
den Mand velkommen, «der vover, og er værdig at vove, at træde
i vor bortrevne Samsøes Spor».

Hvad den tekniske Bygning angaar, staar «Niels Ebbesen»
ikke højt; Stykkets Interesse ligger i Karaktertegningen. Niels
Ebbesen skulde være Dramets Hovedperson, men Skildringen af
ham er ikke lykkedes. Han er tænkt som den patriotiske Helt,
der vil befri sit Fædreland for de fremmede Herrer; men denne
Tanke er ikke klart gjennemført. Desuden har Forfatteren udstyret
ham med det 18. Aarhundredes Ædelhed og Dyd; døende udbryder 
Niels Ebbesen: «Ikke Hævn, ædelmodig Tilgivelse sømmer
os danske». Gert er ulige interessantere; han er skildret som en
stort anlagt Natur, med fremragende Herskerevner; men i Følelsen
af sin Styrke bliver han brutal og hensynsløs. Han foragter ikke
blot de danske Adelsmænd, disse Storbønder, hvis «hele Liv og
Levned kan skrives paa en Ligsten», men Menneskeslægten
overhovedet, «disse Uslinger, man kalder Mennesker». Gert tror 
kun paa Styrkens Ret. Blandt Stykkets andre Skikkelser er Stig
Andersen den ejendommeligste. Han er noget af en Verdensborger.
«O! lader os dog ikke blot være danske», udbryder han, «lader
os være Mennesker.» Han har sluttet sig til Grev Gert, Tidsalderens 
«fuldkomneste Mand», i den Tro, at han ene kunde bringe
Landet ud af det Uføre, hvori det var endt. -- Der er i «Niels
Ebbesen» paa flere Steder Tilløb til interessante Karakterskildringer,
men ud over dette naar Forfatteren ikke; som Helhed er Stykket
mislykket. Det blev i alt opført 37 Gange, sidste Gang 1834. Den
Opsigt, «Niels Ebbesen» vakte, var ikke fri for at gaa Forfatteren
til Hovedet; hans følgende digteriske Arbejder betegne imidlertid
snarere Tilbagegang end Fremgang: «Eropolis, lyrisk Skuespil»
(1803), «Hospitalet, et Lystspil» (1805), i hvilket han satiriserer 
over den Schellingske Filosofi, «Knud, Danmarks Hertug, et Sørgespil»
(1808) o. a. Af hans lyriske Digte er det mest bekjendte «Dødens
Vuggevise», der i sin Tid var meget yndet; det blev flere Gange
oversat paa Tysk, en Gang paa Engelsk, og der er komponeret
flere Melodier til det. 

I 1789 blev S., efter at have opgivet sin Stilling som
Huslærer, Fuldmægtig ved Kreditkassedirektionens Sekretariat og 2
Aar efter Sekretær ved General-Vejkommissionen; 1800 udnævntes
han til Lærer i Pædagogik, Methodik og Tysk ved det da nylig
oprettede pædagogiske Seminarium og fik Titel af Professor; fra
1811 holdt han Forelæsninger ved Kjøbenhavns Universitet over
Deklamerekunst, Pædagogik og Tysk. Denne hans Virksomhed
gav sig ogsaa Udtryk i litterære Arbejder. Han skrev forskjellige
pædagogiske Artikler i Datidens Tidsskrifter, var Medudgiver af
«Egeria, Fjerdingaarsskrift for Opdragelses- og Undervisningsvæsenet 
i Danmark og Norge» (I-II, 1804-8), udgav «Bidrag til
Pædagogikken og dens Historie» (I-II, 1804-6) og «Odeum ell.
Deklamerekunstens Theori» (1808) m. m.

S. hørte efter hele sin Natur til det 18. Aarhundrede; han
forstod ikke den nye Tid, og den ænsede ikke ham som Digter.
Saa blev han, med sin ærgjerrige, noget sygelige Natur, bitter og
mente, han var Offer for en Kabale. -- S. var 2 Gange gift: 1.
(1802) med Johanna Augusta Charlotte Amalie f. Grube (d. 1818),
Datter af Kapitajn J. R. G.; 2. (1819) med Maria Sophie f. de
Clozell (d. 1834). Han døde 29. Juli 1819.

Dansk Lit.-Tid. 1819, S. 567 ff. 
Allg. Deutsche Biographie XXX.
Erslew, Forf. Lex.

<i>F. Rønning.</i>

</chapter><chapter name="Sandhagen, Caspar Hermann, 1639-97, Superintendent">

<b>Sandhagen, Caspar Hermann,</b> 1639-97, Superintendent,
blev født 22. Okt. 1639 i Berchteshusen i Westfalen, hvor hans
Fader var Skolelærer. Fra Gymnasiet i Osnabrück kom han 1657
til Universitetet i Rostock. 1665 blev han ansat ved Skolen i
Bielefeld, hvis Rektor han blev 1667. Der fra kaldedes han til
Superintendent i Lyneborg 1672. Hertug Christian Albrecht af
Gottorp udnævnte ham 1684 til Overhofprædikant og 
Generalsuperintendent. Men samtidig udbrød Krigen mellem Danmark og
Gottorp, og Christian V inddrog den gottorpske Del af Sønderjylland
under Kronen. S. kunde derfor først tiltræde sit Embede efter
Fredslutningen 1689. Tillige havde han faaet Bestyrelsen af flere
holstenske Provstier. Da S. i Maj 1696 sendte Præsterne en
Udlægning af Profeten Michas 7. Kap. til Brug ved de anordnede
Bededage, udgav Generalsuperintendenten i den kongelige Del af
Slesvig, Josua Schwartz, et Skrift (1697), hvori han søgte at paavise,
at S. i sin Udlægning gjorde sig skyldig i kiliastiske Sværmerier.
Imidlertid døde S. 17. Juni 1697. Han var bleven syg paa en 
Visitats og lod sig bringe til Kiel. Her samlede han det theologiske 
Fakultet om sit Dødsleje og erklærede højtidelig, at Dr.
Schwartz havde gjort ham Uret. Striden om S.s Kiliasme fortsattes 
adskillige Aar efter hans Død ved en Del mere eller mindre
heftige polemiske Skrifter. S. var almindelig anset som en af sin
Tids dygtigste Bibelforskere, og en Række navnkundige Theologer
giver ham berømmelige Vidnesbyrd i saa Henseende. Særlig i hans
Lyneborger-Embedstid droge mange til ham for at sætte sig som
Disciple ved hans Fødder. A. H. Francke fik her sin første
gjennemgribende Opvækkelse. Den danske Hofpræst F. J. Lütkens
(X, 558) plejede at sige: «Jeg er en Bibelmand. det har S. lært
mig». Ogsaa Spener følte sig i stor Taknemmelighedsgjæld til
ham. Uheldigst træder han op ved sit Vægelsind lige over for
den bekjendte Mystiker Dr. Joh. Wilh. Petersen, som blev hans
Eftermand i Lyneborg, men hvem han i Begyndelsen ikke vilde
vige Pladsen for, skjønt han havde holdt sin Afskedsprædiken og
selv havde givet Anvisning paa denne Efterfølger. -- Han har
udgivet adskillige Skrifter i exegetisk og kateketisk Retning foruden
en Del Prædikener, deriblandt Ligprædiken over Hertug Christian
Albrecht (1695).

Moller, Cimbria lit. II. 
Carstens, Die Generalsuperintendenten in Schlesw.-Holst. S. 27 ff. 
Lebens-Beschreibung Johannis Wilh. Petersen (1719) S. 80 ff.
Schlesw.-Holst. Lauenb. Prov.-Berichte 1830, S. 415 ff.

<i>A. Jantzen.</i>

</chapter><chapter name="">

<b>Sandstrøm, Olivia Wilhelmine Rosalie,</b> 1847-94, Forfatterinde, 
fødtes i Kjøbenhavn 30. Juli 1847 af Forældrene Dr. phil. E.
Levison (f. 1803 d. 1891) og Frederikke Vilhelmine f. Bendix (f. 1809
d. 1884) og var Søster til Dr. med. F. L. (X, 252). Frk. L. udgav
under Mærket «Silvia Bennet» 2 Bind Fortællinger: «Min første
Bog» (1874) og «Gjæringstid» (1881), samt en Roman, «Konsulinden» 
(1887). Hun skildrer bedst og gjærne Kvinder, der hige
nervøst heftig mod Livsfylde og Lykke, Pantersjæle, indespærrede
i trange Forhold eller i en Lede af tomme Dage, levende paa
anden Haand, skuffede i deres Attraa efter stærk Mandighed hos
Mændene. Størst Værd har «Gjæringstid», hvori hun «uafbrudt
skrifter under Form af at fortælle» (G. Brandes). Under sit eget
Navn har Fru S. offentliggjort en god Levnedstegning af Ch.
Bradlaugh («Studentersamfundets Smaaskrifter» 7. Række, 1892); 
desuden har hun skrevet Afhandlinger i «Hist. Arkiv» og en Del
Skitser og Artikler i Bladene, navnlig Rejseskildringer. Hun opholdt
sig i Rom Vinteren 1875-76 og tog senere jævnlig til Schweits 
og Tyrol. Efter at hun 31. Avg. 1888 var bleven gift med en
svensk Journalist, Hilder Gustaf Julius Sandstrøm, bosatte hun 
sig i Stockholm, men da Ægteskabet opløstes, vendte hun 1891
tilbage til Kjøbenhavn, hvor hun døde 11. April 1894.

Politiken 13. April 1894.

<i>Niels Møller.</i>

</chapter><chapter name="Sandvig, Bertel Christian, 1752-86, Historiker og 
Litterærhistoriker">

<b>Sandvig, Bertel Christian,</b> 1752-86, Historiker og
Litterærhistoriker, fødtes i Kjøbenhavn 5. Dec. 1752 som Søn af
Fiskebløder Johan Bertelsen S. og Karen Christensdatter, 11 Aar
gammel sattes han i vor Frue Skole, hvorfra han dimitteredes 1768
med et hædrende Vidnesbyrd. Universitetsstudierne synes han snart
at have opgivet, og tidlig kom han ind paa litterær Virksomhed,
i det han allerede 1771 udgav «Celadon og Chloris», en fra Tysk
oversat Fortælling. Efter Anmodning af den nedsatte Skolekommission 
besørgede han 1776 en Udgave af Cornelius Nepos til
Skolebrug, og omtrent samtidig blev han Korrektør ved Mad. A. M.
Godiches Bogtrykkeri. 1777 var han med at stifte det
genealogisk-heraldiske Selskab, hvis første Sekretær han var (til sin 
Død), og som saadan redigerede han de første 3 Hæfter af «Lexikon over
adelige Familier i Danmark, Norge og Hertugdommene»,
omfattende Bogstaverne A-K (1772-84). 1781 blev han Sekretær i
det kongl. danske Selskab, som da efter en lang Pavse paa ny
traadte i Virksomhed, og overtog dermed Redaktionen af «Ny
danske Magasin», af hvis 1. Bind 6 Hæfter laa færdigtrykte ved
hans Død. Denne indtraf 12. Marts 1786 temmelig pludselig. For
den Arnamagnæanske Kommission havde han udarbejdet en
Fortegnelse over dens norske Diplomer.

Ved Siden af sin nævnte Virksomhed havde han ogsaa paa
anden Maade lagt sine gode historiske Detailkundskaber for Dagen.
1776 udgav han en lille Beskrivelse af Møen med stærk Fremhævelse 
af det historiske Element, men i øvrigt et svagt Begynderarbejde, 
som fik en ikke ganske blid Modtagelse af Kritikken.
1776-79 udgav han en dansk Oversættelse af Niels Krags og
Stephanius' latinske Aarbøger over Christian III' s Historie, ledsaget
af enkelte Noter og et betydeligt Tillæg af Aktstykker (3 Bind);
selve Oversættelsen var ikke af ham, men af en Student J. Ørslef.
Omtrent samtidig (1777-79) besørgede han udgivet Student C.
Liunges Oversættelse af T. Hofmans «Portraits historiques» under
Titelen: «Hist. Efterretninger om velfortjente danske Adelsmænd»
(3 Bind) i en fra den franske Udgave betydelig forbedret og 
udvidet Skikkelse. Faa Bekostning af Suhm, i hvis Bibliothek han
en Tid var sysselsat med at katalogisere, udgav han 1779-84
«Samlinger til den danske Historie» (2 Bind). Ogsaa hans 1777
udkomne Biografi af Peder Svave er et Udgiver arbejde, nemlig en
gammel Levnedsbeskrivelse, forsynet med en Del Tillæg. S. A.
besørgede han en forbedret Udgave af T. Hofmans Afhandling
om Tienden. 100 Aar efter hans Død fremkom hans Efterretninger
om Ærkebiskop Jens Brostrup (i «Kirkehist. Saml.» 3. R. VI). I
Udarbejdelsen af 7. Del af Pontoppidans «Danske Atlas», der
udkom 1781 og omfattede Slesvig, havde S. en væsentlig Andel. 1777-78 
var han en af Udgiverne af det for øvrigt kun lidet udbredte
«Ny kritisk Tilskuer». Et Æmne, han særlig interesserede sig for,
var dansk Kunstnerhistorie. I «Minerva» for 1785 leverede han
som Prøve paa et Kunstnerlexikon en Biografi af Melchior Lorichs,
og samtidig indbød han til Subskription paa det hele Værk, hvad
han for Resten havde gjort allerede 4 Aar tidligere. Man skulde
herefter tro, at han havde en Del liggende færdigt til Udgivelse,
men de Collectanea, man fandt efter ham, vare kun løst henkastede
Optegnelser; alligevel bleve de som et første Forsøg i sin Art
udgivne af Nyerup i Suhms «Nye Saml.» IV (1795).

Men ogsaa paa andre Omraader virkede S. Han sad inde
med et for den Tid ganske usædvanligt Kjendskab til det islandske 
Sprog ligesom til flere andre gamle Sprog, f. Ex. Angelsaxisk.
En Frugt af hans Interesse for den gamle nordiske Litteratur var
«Danske Sange af det ældste Tidsrum» (1779), en Anthologi,
indeholdende Oversættelser fra Oldsproget, og da det lille Bind
modtoges med Bifald, fortsatte han det følgende Aar med 1. Hæfte af
«Levninger af Middelalderens Digtekunst», henved en Snes, til Dels
forhen utrykte Folkeviser, udgivne anonymt ligesom hint Bind (2.
Hæfte udgav Nyerup 1784). Endelig kom 1783-85 hans Oversættelse 
af den ældre Edda (2 Hæfter); det 3., aldrig udkomne Hæfte
skulde have bragt Afhandlinger om den gamle Gudetro. Ogsaa
gammel tysk Litteratur kastede S. sig over. 1783 udgav han som
Prøve et Fragment af et middelalderligt Digt om St. Jørgen. En
større Samling af slige gamle Sager efter Haandskrifter i
Kjøbenhavn skulde følge efter og udkom ogsaa 1787 under Titelen:
«Symbolæ ad litteraturam Teutonicam antiqviorem», men Foretagendets
Afslutning var da et af de mange Hverv, der vare gaaede i Arv
fra S. til R. Nyerup. 
At en saa omfattende og over forskjellige Felter spredt
litterær Virksomhed maatte beslaglægge S.s Tid i høj Grad, er
naturligt; man undres kun over, at han kunde magte det alt. Det
meget Arbejde i Forbindelse med hans vistnok svage Helbred og
trange Kaar var vel til Dels Skyld i, at hans Sind var noget
pirreligt og vanskeligt, hvad der affødte adskillige Rivninger i det
genealogisk-heraldiske Selskab. -- Han var gift med Sophie Elisabeth 
f. Freuchen (f. 1746), Datter af Amtsbarber Joh. Nic. F. Han
efterlod sig ingen Børn, og efter hans Død gik Enken fra Arv og
Gjæld.

Symbolæ ad literaturam Teuton, antiquiorem (Havn. 1787), præfat. S. IX ff.
Nyerup, Lit. Lex. 
Werlauff, Det kgl. danske Selskab.

<i>C. F. Bricka.</i>

</chapter><chapter name="Sandøe, Jens, 1743-1817, Præst">

<b>Sandøe, Jens,</b> 1743-1817, Præst, blev født 18. Avg. 1743 i
Holbæk, hvor hans Fader, Hans Olsen S. (d. 1755), var Kjøbmand.
Efter at være dimitteret 1759 fra Roskilde Skole tog han 2 Aar
efter Attestats og var Alumn paa Elers' Kollegium 1764-68.
Sidstnævnte Aar blev han Præst i Vester Ulslev paa Laaland og s. A.
Magister. 1775 forflyttedes han til Thoreby, ligeledes paa Laaland,
og blev 1786 tillige Herredsprovst. 1779 havde han faaet den
theologiske Doktorgrad ved den store Promotion i Anledning af
Universitetsjubilæet. Allerede 1805 trak han sig tilbage i Hvilestand,
skjønt han endnu var rask og rørig; som Aarsag nævnes, at han
var fortrydelig over, at P. O. Boisen blev foretrukket for ham til
Biskop over Stiftet. Han flyttede derefter til Nykjøbing paa
Falster, hvor han døde 2. Juli 1817. Han havde 1769 ægtet Karen
Schæffer (d. 1826), Datter af Etatsraad, Overførster paa Laaland A.
F. S. (d. 1774). -- S. er bekjendt som Odedigter. Da Selskabet
for de skjønne Videnskaber 1764 udsatte en Pris for den bedste
Ode over en af de guddommelige Egenskaber, blev hans Digt om
«Guds Hellighed» præmieret samtidig med L. J. Benzons (II, 76).
Denne poetiske Væddestrid er imidlertid mere bekjendt ved, at
den tillige førte Johs. Ewald frem paa Kamppladsen og gav
Anledning til Ewalds «Adam og Eva». Adskillige Aar senere (1779)
mødte S. atter med en Ode, «Urania eller Religionen», der
ligeledes er optaget i nævnte Selskabs «Forsøg». Et Oratorium,
«Religionens Trøst mod Døden» (1786), fandt derimod ikke Bifald. S.
har desuden udgivet forskjellige Prædikener og Lejlighedstaler.

Erslew, Forf. Lex.
Dansk Minerva, Avg. 1817, S. I ff. 
<chapter name="Sanne, Viggo Agathon Hagbarth, 1840-96, Sanginspektør">

<b>Sanne, Viggo Agathon Hagbarth,</b> 1840-96, Sanginspektør,
blev født 10. Avg. 1840 i Christiania, hvor hans Fader, Jacob
Heilskov S. (f. 1812 d. 1863), var Gjæstgiver; Moderens Navn var
Birgitte Marie f. Mikkelsen (f. 1814 d. 1872). Da det gik tilbage med
Forretningen, flyttede Forældrene 1842 til Faderens Fødeby
Kjøbenhavn, hvor han underholdt sin talrige Familie ved Bogbinderi, 
ved at gjøre Tjeneste ved Theatret som Korist og ved at stemme
Klaverer. Sønnen Viggo blev bestemt til Musiker. 1860-65 gjorde
han Tjeneste som Hornist i det kongl. Kapel, dernæst i Folketheatrets 
Orkester og under H. C. Lumbye i Tivoli, indtil han
1870 afbrød denne Virksomhed. Han havde nemlig et Par Aar
været Lærer i Sang ved Kommuneskolerne, da han 1868 blev
ansat i samme Egenskab ved de forenede Kirkeskoler og Søofficersskolen, 
og efter at have foretaget et Par Studierejser til Udlandet
besluttede han helt at hellige sig denne Virksomhed. 1871
ansattes han som Kantor ved Johanneskirken, 1874 ved Frue Kirke,
og 1880 blev han Berggreens Efterfølger som Sanginspektør ved
alle Kirke- og Undervisningsministeriet underlagte Læreanstalter og
Skoler og kort efter tillige Lærer i Messesang ved Pastoralseminariet, 
i hvilke 3 Stillinger han virkede til sin Død, 22. Juli 1896.
S. har skrevet henved 80 Romancer og Sange. Som Sanglærer
har han udgivet et større Skolesangværk, «Syngeplan» i 14 Hæfter
(1873). Desuden haves en lille Violinskole af ham. -- 2. Dec. 1865
ægtede han Eliza Nina Frederikke Rømer (f. 7. Sept. 1839), Datter
af Kammerjunker, Kontorchef i Krigsministeriets Kommissariatskollegium 
Frederik Frantz Daniel R. Hun, der havde uddannet
sig først under H. Rung og senere under Lamperti i Mailand, havde
optraadt som Sangerinde i Cæcilia- og Musikforeningen og var
1865-70 ansat ved Folketheatret. Hun overlever sin Mand.

Schytte, Musiklex.

<i>C. St. Bricka.</i>

</chapter><chapter name="Sappi, Johanne Andersdatter, --1479">

<b>Sappi, Johanne Andersdatter,</b> --1479, den i alt Fald i
fordums Dage vidt berømte Fru J. af Asdal, om hvem det hed, at
hun sad i Rigens Raad og red med 24 Svende, tillægges af
Slægtebøgerne ganske med urette Navnet Sappi, thi hun hørte til den i
det 14. Aarhundrede mægtige Slægt, der stundum efter sit Vaaben
kaldes Panter; hendes Forældre vare Anders Nielsen til Asdal og
Ide Lydersdatter. Da alle hendes Brødre døde smaa, var hun sine
Forældres eneste Arving og havde derfor mange Friere, af hvilke
en, Hr. Bonde Due til Torp, Søn af Rigshofmesteren Hr. Jens D. 
(IV, 359), efter en Folkevises Beretning voldførte hende ved at 
bestikke hendes Kjøresvend og ægtede hende mod hendes Frænders
Vilje, Efter hans Død o. 1430 ægtede hun Hr. Niels Eriksen til
Vinstrup, ved hvem hun blev Stammoder til hele den senere Slægt
Banner. Hun blev anden Gang Enke 1447 og hendes lange 
Enkestand, til 1479, hendes store Børneflok (4 af 1. og 14 af 2. 
Ægteskab), hendes Rigdom og vistnok ogsaa fremragende personlige
Egenskaber skaffede hende stor Anseelse blandt hendes Standsfæller. 
Det er dog ikke historisk, at hun var Rigsraad, derimod
skal hun i et nu tabt Dokument fra 1462, hvori hun endog nævnes
foran Bispen af Børglum, have været betegnet som Høvedsmand i
Vendsyssel. Som den sidste af sin en Gang berømmelige Slægt
døde hun 1479 og blev begravet i Dueholm Kloster, hvortil hun
havde givet meget Gods.                                                           

<i>Thiset.</i>

</chapter><chapter name="Sappi, Valdemar Eriksen, --1360--">

<b>Sappi, Valdemar Eriksen,</b> --1360--, vistnok en Sønnesøn 
af Ridderen Abel Valdemarsen, som var en uægte Søn af Hertug
Valdemar IV af Sønderjylland og ofte nævnes som Hovedraadgiver 
for sin Brodersøn Hertug Valdemar V. Selv fremtræder V.
S. som Godsejer i Vestslesvig, hvor han bl. a. fik 3 Sogne i 
Hvidding Herred i Pant af Hertugen (1351). Snart efter sluttede han
sig dog til Valdemar Atterdag og hjalp sammen med sin Broder
Erik Rind Kongen til at faa Magten i de frisiske Herreder; 1359
nævnes han som Kongens Staller her. Aaret efter deltog han i
det store Rigsmøde i Kalundborg, og 1361 fulgte han Valdemar
paa hans Tog til Gulland; ved Visbys Indtagelse har han vistnok
opnaaet Ridderslaget. Han hørte nu i nogle Aar til Kongens 
vigtigste Raader og var Slotshøvedsmand paa Riberhus; efter 1367
nævnes han næppe. Saa vel han som hans Broder og dennes
Børn førte i deres Skjold flere Hjærter («Søblade») som Minde
om deres Frændskab med det danske Kongehus.

A. D. Jørgensen, Hist. Afhandl. II, 73 ff. 
H. Petersen, Adelige Sigiller Nr. 430. 470.                                                                           

<i>Kr. Erslev.</i>

</chapter><chapter name="Sarauw, Christian Frederik Conrad, 1824-1900, Militærforfatter">

<b>Sarauw, Christian Frederik Conrad,</b> 1824-1900, Militærforfatter, 
er en yngre Broder til ndfr. nævnte Forstraad Conr. Aug.
N. S. Han kom til Verden 2. Juli 1824 i Slesvig, fra hvis 
Domskole han 1843 blev dimitteret. Efter i 5 Aar at have studeret Jura
og Filologi i Kiel og ved forskjellige andre tyske Universiteter
traadte han 1848 ind i den slesvig-holstenske Hær, hvor han Aaret 
efter blev Premierlieutenant. Med Bibehold af sin Grad blev han
efter Krigen ansat i Forbundskontingentet, der snart efter
indlemmedes i den danske Hær. S. deltog i den 2. slesvigske Krig,
blev Kapitajn 1864, men udtraadte allerede 1872 af Krigstjenesten.

S., der 1857 tog statsvidenskabelig Examen, har udfoldet en
ret betydelig Forfattervirksomhed saa vel i det danske som i det
tyske Sprog; han er optraadt baade som politisk og som militær
Skribent og har beskæftiget sig baade med danske og med
fremmede Forhold. Han har skildret Carl XII's Felttog (1881), den
fransk-tyske Krig 1870-71 (1872), den russisk-tyrkiske Krig 1877-78 
(1878) og har i Blade, Tidsskrifter og Brochurer behandlet
danske og fremmede Hærforhold. S. er en dygtig Militærjournalist;
hans Artikler om Krigen 1870-71 vare i sin Slags fortrinlige, og
naar han senere undertiden har været mindre heldig, ligger det til
Dels i, at han har maattet operere med mindre paalideligt
Kildestof. Baade som Historiker og som Journalist udmærker han sig
ved en klar, logisk, undertiden dog noget tendentiøs Fremstilling; 
men det Grundlag, hvorfra han gaar ud, kan i Følge Sagens
Natur ikke altid være paalideligt. Hans Virksomhed som
Korrespondent for «Bureau des renseignements» i Paris bragte ham i
1885 i Kollision med de tyske Love, og Aaret efter dømtes han
ved Rigsretten i Leipzig til 12 Aars Tugthus for Landsforræderi.
Han kom dog ikke til at udstaa hele Straffen, men gjenoptog nogle
Aar efter sin journalistiske Virksomhed i Kjøbenhavn. -- S.
ægtede 1857 Julie Emilie Henriette Lüders (f. 13. Jan. 1836 d. 6. Juni
1873), Datter af Kammermusikus Heinrich Conrad Julius L. 1877
ægtede han Marie Birgitte Ring (f. 1. Sept. 1857), Datter af
Justitsraad, Landinspektør Sophus R. S. døde 29. Nov. 1900.

Alberti, Schlesw.-Holst.-Lauenb. Schriftsteller-Lex. 
Højesteretstid. 1888-89.

<i>A. Tuxen.</i>

</chapter><chapter name="Sarauw, Conrad August Nicolaus, 1816-86, Forstmand">

<b>Sarauw, Conrad August Nicolaus,</b> 1816-86, Forstmand,
var født 21. Juli 1816 i Burg paa Femern, hvor Faderen, Friedrich 
Heinrich Wilhelm S., en Slægtning af nedennævnte F. G. E,
Sarauw, var Borgmester; Moderens Navn var Sophia Hedewig f.
Claussen. S. blev Forstkandidat 1838, assisterede 1839-51 ved
Statsskovenes Planlægning og var 1853-65 under skiftende Former
den ledende Mand i dette Arbejde, samtidig med at han beklædte
forskjellige Skovriderembeder og paa Statens Vegne førte Tilsyn
med de private Skove paa Fyn. Fra 1860 til sin Død, 24. Febr. 
1886, bestyrede han det petersgaardske Skovdistrikt og gik saaledes 
ved dets Salg 1868 over i privat Tjeneste. Desuden har han lagt
Driftsplaner for og haft Overtilsyn med mange private Skove. S.
var, bl. a. som Skovdyrker, en meget virksom Mand, der har haft
en ikke ringe Indflydelse blandt sine Fagfæller paa Fyn,
Laaland-Falster og Sydsjælland; 1857 blev han udnævnt til virkelig
Forstraad. S. var 3 Gange gift: 1. (9. Avg. 1851) med Julia Olivia
Camilla f. Bach (f. 11. April 1822 d. 7. Nov. 1854), Datter af
Kjøbmand i Hillerød Jens Nielsen B.; 2. (25. Juli 1858) med Frederikke
f. Graae (f. 2. Juli 1835 d. 19. Maj l859), Datter af Provst i
Tranekjær Christian G.; 3. (26. Nov. 1861) med Betzy Wilhelmine f.
Hansen (f. 28. Juli 1834), Datter af Godsejer Christen H. til
Kjærsgaard.

A. Oppermann, Bidrag t. d. danske Skovbrugs Hist. 1786-1886.
Roepstorff, Danske Forstkandd.

<i>A. Oppermann.</i>

</chapter><chapter name="Sarauw, Friedrich Georg Ernst, 1779-1846, Forstmand">

<b>Sarauw, Friedrich Georg Ernst,</b> 1779-1846, Forstmand,
blev født 13. Maj 1779 i Ruschbaden i Hannover, hvor Faderen, 
Johann Friedrich Wilhelm Meyer, var Amtsforvalter; Moderen,
Charlotte Elisabeth Christiane f. Albrecht, bar i 1. Ægteskab Navnet
Rischmüller. 1797 blev S. adopteret af sin Onkel, preussisk
Kapitajn Georg Adolph Sarauw i Holsten, og fik dermed Navnet S.
Efter at have uddannet sig praktisk og theoretisk kom han 1802
til Danmark, hvor han s. A. blev naturaliseret og ansat som
Skovrider paa Frederiksborg Distrikt. Her virkede han i 30 Aar,
hvorefter han 1832 blev udnævnt til Forstinspektør ved Sorø Akademi,
en Stilling, han beklædte indtil sin Død, 16. Juli 1846. S. var en
meget kundskabsrig Mand, der har udfoldet en betydelig
Forfattervirksomhed; allerede 1801 udgav han (paa Tysk) et Skrift 
om Bøgeskovens Behandling, der nyder stor Anseelse, og senere
Landhusholdningsselskabets Beskrivelse af Frederiksborg Amt (1831). 
Tillige var han Medlem af flere vigtige Kommissioner, og 1829 blev han
virkelig Forstraad, 1832 virkelig Justitsraad. 1805 ægtede han Juliane
Marie Randahl (f. i Kiel 12. Febr. 1779, d. 6. Dec. 1872), Datter
af Etatsraad Carl Friedrich R.

Erslew, Forf. Lex. 
A. Oppermann, Bidrag t. d. danske Skovbrugs Hist. 1786-1886.

<i>A. Oppermann.</i>

</chapter><chapter name="Sarti, Giuseppe, 1729-1802, Komponist">

<b>Sarti, Giuseppe,</b> 1729-1802, Komponist, var født i Faënza
1. Dec. 1729 og Søn af en Juveler, der tillige var Musiker og 
spillede Violin i Domkirken. 1748-50 ses han at have været
Organist i sin Fødeby, men hans Hu stod til Theatret, og i 1751
opførtes hans første Opera. 2 Aar senere vandt han en afgjort
Sejer i Venedig med «Il rè pastore» og fik Engagement som
Kapelmester ved Pietro Mingottis Operaselskab, der om Vinteren
plejede at optræde i Kjøbenhavn. S. kom her til i Slutningen af
1753 og tiltrak sig hurtig Hoffets Opmærksomhed. Efter i 1754 at
have opført Operaerne «Antigono» og «Il Ciro riconosciuto» blev
han 1755 udnævnt til kongl. Kapelmester. «Ciro riconosciuto»
udkom 1756 her i Kjøbenhavn, trykt i Partitur og tilegnet Kongen,
et af de meget faa trykte Partiturer af S.

Mingotti, for hvem S. foruden de allerede nævnte Operaer
endnu komponerede «Sesostris» (1755) og «Arianna e Teseo» (1756),
gik Fallit efter Sæsonen 1755-56, men Operaen gjenoprettedes 1758 
under Ledelse af Sangerinden Marianna Galeotti, hvis Associé S.
kaldes, og Repertoiret forsynedes med en Række nye Operaer af
ham: «Anagilda» (1758), Pastoralen «I1 Filindo» (1760), «Astrea
placata» (i Anledning af Jubelfesten 1760), «Andromaca» (s. A.)
og «L'Issipile» (1761). I 1761 lykkedes det S.s Velyndere at faa
Operaen forenet med det danske Skuespil og ham antaget til
Dirigent og Komponist. Denne nye Ordning, der gjorde det muligt
at udfolde en vis musikalsk og dekorativ Pragt, ansporede yderligere 
hans Produktionsevne. Han havde forpligtet sig til at levere
3 Operaer om Aaret og opførte i denne Periode foruden nogle
mindre Stykker Operaerne «La Nitteti» (1761), «Semiramide» (1762),
«Didone abbandonata», «Il Narcisso» og «Cesare in Egitto» (alle
1763), «Il gran Tamerlano» og «Il naufragio di Cipro» (begge
1764). Under denne Masseproduktion var hans Talent i stadig
Udvikling. Efter hvad der 1765 skrives om ham fra Kjøbenhavn,
havde han i de senere Aar uddannet sig meget betydelig, saa at
han vilde være en virkelig stor Operakomponist, hvis hans Geni
var mangfoldigere, og hvis han ikke undertiden for de smaa
Finheders Skyld gik glip af det sande ophøjede. Han udmærkede
sig især ved en følelsesfuld, delikat Melodi, og det ømme, mildt
rørende lykkedes ham bedre end den høje Pathos, men hans
Musik manglede dog ikke Karakter, og som Bevis herfor anfører
Korrespondenten exempelvis «Didone abbandonata», der var fuld
af ypperlige Træk.

Det viste sig, at Operaen krævede alt for store Ofre, og den
ophørte derfor med Sæsonen 1763-64, hvorefter S. i Sommeren 
1765 rejste til Italien. Han havde lovet at træffe Forberedelser til
et nyt Forsøg med en italiensk Opera, men paa Grund af
Frederik V's Sygdom og Død maatte dette opgives. Efter 3 Aars
Fraværelse vendte han tilbage til Kjøbenhavn og udnævntes til
Overkapelmester. Det Afsnit af S.s Liv, søm nu begyndte, er især
mærkeligt ved hans Deltagelse i Bestræbelserne for at indføre danske
Syngespil, et Virkefelt, der naturlig frembød sig for ham, da han 1770
overtog «den kongl. danske Skueplads», som Theatret fra nu af
kaldtes, i Entreprise. Hans Navn var allerede knyttet til det ældste
danske Operaforsøg, i det N. K. Bredal havde skrevet Arierne i
sit Syngespil «Gram og Signe» (1756) til Musik af S., og Kompositioner 
af ham vare ligeledes benyttede til flere mindre Stykker, der
fulgte efter, et Tegn paa, at man fandt Behag i hans Musik.
Medens han var paa Rejse, havde en ny Genre, de franske
Syngestykker, der vare en Mellemting mellem Opera og Lystspil
(«Comédies mêlées d'ariettes»), faaet Indpas, og disse muntre, lidt
sentimentale Smaastykker, hvor Dialogen traadte i Steden for Recitativet,
og Operaarien var afløst af mindre Sangnumre i en ukunstlet,
udtryksfuld Stil, faldt ret i Publikums Smag. S. var klog nok til at
benytte sig heraf. Efter at han i 1769 havde komponeret
Syngestykket «Carlile et Fanny» for det franske Hoftheater, aabnede
han ved sin Overtagelse af Theatret paa Kongens Nytorv det
følgende Aar Sæsonen med sit første danske Syngestykke: «Soliman
II», der slog godt an og oplevede en lang Række Forestillinger.
Allerede i Foraaret 1771 fulgte et nyt dansk Syngestykke af ham,
Bredals «Tronfølgen i Sidon». Som bekjendt gav dette Sangspil,
hvis Musik ligeledes gjorde Lykke, paa Grund af Bredals uheldige
Forsvar mod Rosenstand-Goiskes Kritik Anledning til alvorlige
Theateroptøjer (III, 33), der en Tid lang forhindrede dets
Gjentagelse, men det holdt sig dog paa Repertoiret i nogle Aar. Ved
Siden af de danske Syngestykker opførte S. ogsaa italienske
Operaer med til Dels udsøgte Sangkræfter, hvoriblandt den senere
berømte Tenorist Ansani. Saaledes fik man i 1771 2 nye Operaer
af ham at høre, nemlig «Demofoonte» og «Alexander». I «Demofoonte» 
optraadte den 19aarige Sopransangerinde Camilla Pasi, der
blev S.s Hustru.

Som udmærket Syngelærer bidrog S. meget til Udbredelse af
den gode Sang, især i de operainteresserede aristokratiske Kredse,
der sympathiserede med hans forfinede Kunst og satte Pris paa
ham, ikke blot for hans Talenters, men ogsaa for hans belevne 
Væsens Skyld. Christian VII havde som Prins været hans Elev
og bevarede som Konge sin Interesse for ham. Der fandt hyppig
Koncerter Sted saa vel ved Hoffet som i de adeliges Saloner, hvor
fornemme Dilettanter optraadte sammen med de italienske Virtuoser,
og S. var Sjælen i disse musikalske Underholdninger. Over for det
store Publikum vedblev han at føle sig som fremmed. Uagtet han
kom her til i en ung Alder og opholdt sig her saa længe, blev han
aldrig ret fortrolig med dansk Aand og Sprog. Synderlig dyb har
hans Interesse for vort nationale Syngespil næppe været; i alle
Tilfælde svækkedes den snart paa Grund af de Fortrædeligheder, det
paaførte ham. Dog komponerede han endnu Musikken til «Deucalion 
og Pyrrha» (1772), «Aglaé eller Støtten» (1774), som ved
Caroline Walters fortryllende Udførelse af Hovedrollen blev en stor
Succes, og Charlotte Biehls «Kjærlighedsbrevene» (1775).

Ved Overtagelsen af Theatret havde S. indladt sig paa noget,
han ikke kunde magte. Konkurrencen fra det franske Theaters
Side og hans Uheld med «Tronfølgen i Sidon» skadede ham meget,
og ved Struensees Fald mistede han nogle af sine bedste Støtter.
Han kom i en bundløs Gjæld, saa at han allerede ved Udløbet
af den anden Sæson saa sig nødt til at opgive Foretagendet.
Indtil et gyldigt Moratorium kunde blive udfærdiget, maatte han søge
Tilflugt hos den kejserlige Gesandt, og der fortælles, at naar han
kjørte til eller fra Slottet, maatte 2 kongl. Lakajer gaa ved Siden
af Vognen for at beskytte ham mod hans Kreditorer. Den
sindssyge Monark kunde ikke undvære S., der i Følge Charl. Biehl
«mere ved alle Haande smaa mekaniske Kunster og Experimenter
morede Kongen end ved sin Musik». Denne Yndest førte ham
paa Afveje. Han lod sig forlede til at misbruge sin Indflydelse til
for god Betaling at skaffe Ansøgere Embeder og blev herfor ved
Kommissionsdom af 6. Maj 1775 dømt til at «have sin Bestilling
og Gods forbrudt», hvilket dog ved kongl. Resolution af 16. s. M.
forandredes til, at han med Bestillings Forlis inden 8 Dage skulde
forlade Landet.

S. rejste tilbage til Italien, blev Direktør for 
Ospedaletto-Konservatoriet i Venedig og indtog derefter 1779-84 den 
ærefulde Stilling som Kapelmester ved Domkirken i Milano. I denne sin
Glansperiode, hvor hans ualmindelige Evner først synes helt at
have udfoldet sig, komponerede han nogle af sine mest yndede
Operaer: «Le gelosie villane» og «Farnace» (1776), «Achille in
Sciro» (1779), «Fra due litiganti il terzo gode» (1780) («I oprørt 
Vand er godt at fiske», opført i Kjøbenhavn 1795), «Giulio
Sabino» (1781), «Le nozze di Dorina» (1782) m. fl., foruden en stor
Del Kantater, Messer, Motetter o. a. Den Berømmelse, han
herved vandt, bevirkede, at han i 1784 blev kaldt til Hoffet i St.
Petersborg, hvor han bragte den italienske Opera paa et højt Trin
og bl. a. komponerede en «Armida» (1786), som vandt overordentligt 
Bifald. Som Følge af Intriger, der fremkaldte Modintriger fra
hans Side, faldt han i Unaade, men han kom atter i Gunst og
blev stillet i Spidsen for et Konservatorium efter italiensk Mønster.
1802 forlod han Rusland for at rejse til Italien, men døde
undervejs 28. Juli 1802 i Berlin.

Messer af S. ere opførte i nyere Tid. Hans talrige Arbejder
for Theatret ere derimod for længst skrinlagte. Selv de komiske
Operaer, hvis gratiøse Melodier skaffede dem saa mange Venner
og Beundrere ogsaa uden for Italien, ere glemte. Alt, hvad der
nu er tilbage, er det lille Thema af «Fra due litiganti», som er
benyttet af Mozart til Taffelmusikken i sidste Akt af «Don Juan».

Grove, Dictionary of music and musicians. 
Overskou, Den danske Skueplads II- III. 
Bibl. d. schön. Wissensch. XII, 348. 
Hist. Tidsskr. 3. R. IV, 399. 462, 
Musikforeningens Festskrift I.

<i>V. C. Ravn.</i>

</chapter><chapter name="Sartor (ell. Sartorius), Salomon, --1644, Bogtrykker">

<b>Sartor</b> (ell. Sartorius), <b>Salomon,</b> --1644, Bogtrykker,
forekommer 1611 som næringsdrivende Borger i Kjøbenhavn. Af
Fødsel var han Udlænding, men maa formodentlig tidlig være kommen
her ind som Bogtrykkersvend. Han maa have forstaaet at gjøre sig
gjældende, eftersom han 1622 opnaaede et overordentlig udstrakt
kongl. Privilegium, der næsten gjorde ham til eneberettiget
Bogtrykker for hele Landet, i det han tillige fik Tilsagn om en fast
aarlig Løn, indtil han kunde blive aflagt med et Kanonikat i Roskilde. 
Aaret efter blev han tillige Univérsitetsbogtrykker, hvorved
han bl. a. forpligtede sig til at holde «et perfekt Typografi og
Bogtrykkeri af alle Haande fremmede Sprog og saadan og saa god,
ren og perfekt Stil af alle Slags, som udi andre velbestilte
Trykkerier i Frankrig, England eller Nederland findes og brugelig er, 
saa og at have et Trykkeri til Kobberstykker». S. var nu altsaa
«Typographus regius et academicus». Som Skik var i hine Tider, drev
han tillige Boghandel, hvortil St. Rochi Kapel ved Frue Kirke var
ham indrømmet, og Bogbinderi. For at trykke og udgive et saa
stort Værk som Christian IV's danske Foliobibel maatte han dog
associere sig med Melchior Martzan (XI, 177). Efter at have trykt 
og udgivet en Mængde Bøger døde S. 1644. Hans Enke, der
fortsatte Forretningen, ægtede siden Bogtrykker Melchior Winckeler.

Nyrop, Den danske Boghandels Hist. I. 
Stolpe, Dagspressen i Danm. I.
Danske Mag. 5. R. I og II.

<i>H. F. Rørdam.</i>

</chapter><chapter name="Sartorius, Erasmus, 1578-1637, Musiker, «Poëta laureatus»">

<b>Sartorius, Erasmus,</b> 1578-1637, Musiker, «Poëta laureatus»,
var født i Byen Slesvig og kom i sit 10. Aar som Sangerdreng ind
i det holsten-gottorpske Hofkapel. Hertug Johan Adolf lod ham
studere, først ved Gymnasiet i Bordesholm, hvor han samtidig
fungerede som Organist, og derefter ved Universitetet i Rostock.
Da han havde tilendebragt sine theologiske Studier, blev han ansat
som Kantor ved St. Mariæ Kirke og «Director chori musici» i
Rostock og kom der fra i 1604 til Hamborg, ligeledes som Kantor,
blev 1612 Vicarius ved Domkirken og 1628 Domkantor. Ved Siden
deraf var han som Kantor ved Johanneum Direktør for hele det
offentlige Musikvæsen, i hvilken Egenskab han 1609 opførte en
Passionsmusik i St. Gertruds Kapel og derefter hvert Aar foranstaltede 
lignende Musikopførelser, der maa betragtes som Begyndelsen
til de senere saa berømte hamborgske Kirkekoncerter, hvortil der
ydedes et betydeligt Tilskud af Stadens Kasse. S., der var en
livlig og vittig Mand, blev især bekjendt ved sine Skrifter, dels af
poetisk, dels af musikalsk Indhold. Et af disse, «Belligerasmus, i.
e. historia belli exorti in regno musico» (1622), udkom i 4 Oplag.
Som Musiker holdt han paa det gamle og rettede et skarpt
Angreb paa dem, der vilde have det nye frem, i Fortalen til sin
«Institutionum musicarum tractatio nova et brevis» (1635). Til dette
Skrift var føj et en Del Kanoner for 2-8 Stemmer til Brug for
Disciplene i Skolen. Han var 3 Gange gift og døde i Hamborg
17. Okt. 1637.

Moller, Cimbria lit. I. 
Schröder u. Klose, Lex. d. hamburg. Schriftsteller VI.

<i>V. C. Ravn.</i>

</chapter><chapter name="Sascerides, Gellius, 1562-1612, Læge">

<b>Sascerides, Gellius,</b> 1562-1612, Læge, Søn af ndfr. nævnte
Johannes S., var født i Kjøbenhavn 3. Marts 1562. I sin Ungdom
studerede han Medicin samt de filosofiske, astronomiske og
mathematiske Fag, dels i Kjøbenhavn, dels i Wittenberg og endelig paa
Hven hos Tyge Brahe, hvis Yndest han vandt i høj Grad.
Anbefalet af denne fik han det kongl. Rejsestipendium. Han
tilbragte nu, til Dels som Hovmester for den siden bekjendte Albert
Skeel, nogle Aar i Italien, hvor han især sluttede sig til Astronomen 
Magini. 1593 tog han den medicinske Doktorgrad i Basel.
Hjemkommen traadte han atter i nær Forbindelse med Tyge Brahe,
med hvis Datter Magdalene han endog blev forlovet. Men da der
1594 blev Tale om Bryllup, vilde Tyge Brahe ikke indlade sig paa
at gjøre det med sædvanlig Højtidelighed; derimod forlangte han,
at G. S. ogsaa efter Ægteskabet en rum Tid skulde blive hos ham
og være ham til Tjeneste. Dette gav Anledning til et skarpt Brud
mellem dem, og Ægteskabet blev der intet af. -- 1595 blev G. S.
Provinsialmedikus i Skaane med Bolig i Lund, af hvis Kapitel han
ogsaa blev Medlem. Aaret efter ægtede han Anne, Datter af
Raadmand Hans Skytte i Kjøbenhavn. 1603 kaldedes han til Professor
i Medicinen ved Kjøbenhavns Universitet, og 1609 blev han dets
Rektor. Han roses som en lærd og begavet Mand, men han døde
allerede 9. Nov. 1612. Hans Skrifter indskrænke sig til Theses
over naturvidenskabelige Æmner.

Rørdam, Kbhvns Universitets Hist. 1537-1621 III, 618. 
Museum 1891, II, 260 ff.

<i>H. F. Rørdam.</i>

</chapter><chapter name="Sascerides, Johannes, 1526-94, Theolog">

<b>Sascerides, Johannes,</b> 1526-94, Theolog, var født i
Warmenhuijsen i Nordholland. Hans egentlige Navn var Jan Sasgers.
Efter Skolegang i Utrecht gik han til Universitetet i Løwen, hvor
han ved Læsning af protestantiske Skrifter blev bekjendt med
Reformationen. Efter fuldendte Studeringer blev han Præst i
Nærheden af sin Hjemstavn; men hans Hengivenhed for den
evangeliske Lære og Sognefolkenes Modstand imod samme tvang ham til
at opgive Præstestillingen, hvorpaa han først begav sig til England
og siden, o. 1554, til Wittenberg. Her studerede han nu flittig
Theologi i 3 Aar, medens han samtidig syslede med den latinske
Digtekunst, hvortil han havde gode Gaver. Da han 1557 havde
udgivet et Bind latinske Oder over bibelske Æmner, tilegnede han
den danske Konge Christian III samme, medens Melanchthon
samtidig i Breve til Kongen og til Hofpræst Henr. v. Bruchofen
anbefalede ham som en beskeden, i det latinske, græske og hebraiske
Sprog højlærd Mand, der for sin Tros Skyld levede i stor
Fattigdom i Wittenberg, skjønt han kunde have haft gode Dage hos
Papisterne i Brabant, om han havde villet. Følgen af denne
Anbefaling var, at S. 1557 blev Professor i Hebraisk ved Kjøbenhavns
Universitet, i hvilken Stilling han forblev hele sin øvrige Levetid.
Niels Hemmingsen kreerede ham 1558 til Bakkalavr i Theologien.
Til Rektor valgtes han 1570 og 1592. -- Foruden en lang Række 
akademiske Theses som Grundlag for Disputationer har han
udgivet flere metriske Arbejder, bl. a. «Epicedium in obitum
Christiani III» (1559) og «Carmen gratulatorium ad Fridericum II de
nato filio primogenito» (1577), samt nogle theologiske Skrifter,
hvoriblandt «De agni seu Christi victoria contra Gogum et Magogum»
(1577), tilegnet Vilhelm af Oranien. -- Han døde efter længere
Svagelighed 27. Febr. 1594. I sit Ægteskab med Elisabeth
Gelliusdatter havde han mange Børn, deriblandt den ovfr. nævnte
Professor Gellius S. og Agathe, der var gift med den bekjendte
Videnskabsmand M. Jon Jacobsen Venusinus.

Rørdam, Kbhvns Universitets Hist. 1537-1621 II, 495 ff. 
Allg. Deutsche Biographie XXX.

<i>H. F. Rørdam.</i>

</chapter><chapter name="Sass, Matthias Wilhelm, 1792-1866, Handelsmand">
<b>
Sass, Matthias Wilhelm,</b> 1792-1866, Handelsmand, var født
paa Clausholm i Jylland 28. April 1792. Hans Forældre vare
Møller og Kok Bendix S. (d. 1799) og Kirstine Nielsdatter f. Lange.
Efter Faderens Død kom han til Sjælland hos en Moster, hvis
Mand var Skolelærer. Her blev han strængt opdraget og maatte
gjøre Tjenestepigegjerning og passe Kreaturerne. Efter sin
Konfirmation kom han i Lære hos en Grosserer i Kjøbenhavn, hvor
han havde strængt Arbejde, men efter sin egen Formening ikke
havde Lejlighed til at lære noget af den egentlige Handelskundskab. 
Da Læretiden var udløben, fik han en bedre Plads, og
faa Aar efter blev han Pakhusforvalter hos det store Handelshus
Andresen & Schmidt. I den halve Snes Aar, han arbejdede der,
erhvervede han sig dels betydelige Forretningskundskaber, og dels
tjente han saa meget, at han ved Sparsommelighed kunde samle
en Kapital til at begynde en selvstændig Forretning med. Den
ydre Anledning til, at han etablerede sig paa egen Haand, var
Firmaet Andresen & Schmidts Standsning, som indtraf i Midten af
20erne. 1824 havde S. faaet Grossererborgerskab, og han oparbejdede 
nu en Forretning, der stemmede med hans Forestillinger om, 
hvad det betød at være Grosserer. Han drev Ind- og Udførselshandel 
paa oversøiske Pladser, bl. a. paa Kina, og Transporten
besørgedes af hans egne Skibe, af hvilke han efterhaanden kom
til at eje mellem 20 og 30. Hans Firma blev et af de største og
rigeste i Kjøbenhavn. S. var fra 1834-66 Medlem af Grosserersocietetets 
Komité. Han deltog i Stiftelsen af Privatbanken (1857)
og havde til sin Død Sæde i dennes Bankraad, ligesom han i en
Aarrække var Medlem af Nationalbankens Repræsentantskab. Han 
var Major i Borgervæbningen og udnævntes 1864 til Etatsraad. -- 
S. var gift 1. med Ane Louise f. Petersen (f. 13. Juni 1796 d. 13.
Juni 1823), Datter af Vinhandler Lorentz Christian P., og 2. med
Emma Vilhelmine f. Rosenkilde (f. 19. Okt. 1809 d. 29. Dec. 1883),
Datter af Lieutenant Jens Jacob R. Han døde 16. Jan. 1866.

Hans Forretning fortsattes af 2 Sønner, <i>Bendix Wilhelm S.</i> (f.
2. Juli 1820, d. ugift 15. Febr. 1883) og <i>Carl Adolph Rothe S.</i> (f. 27.
April 1835 d. 2. Marts 1869), gift med Caroline f. Kraft (f. 28. Dec.
1835 d. 1. Maj l869), Datter af Overretsprokurator K. Den ældste
Søn, <i>Lorentz Waage S.</i> (f. 27. Okt. 1818), bosatte sig som
Kjøbmand i Aalborg, hvor han i en lang Aarrække var Direktør for
Diskontobanken, og hvor han døde 10. Dec. 1889. Han var gift
med Johanne Magdalene f. Qwist (f. 2. Febr. 1836), Datter af
Sparekassedirektør Q.

Af Familien S.s betydelige Formue er der dannet meget store
Legater, hvis Renter hovedsagelig tilfalde trængende Medlemmer
af Handelsstanden og disses Enker og Børn.

M. Rosenkilde, Stamtavle ov. Fam. Rosenkilde (Randers 1883).

<i>E. Meyer.</i>

</chapter><chapter name="Sass, Niels, 1608-65, Præst">

<b>Sass, Niels,</b> 1608-65, Præst, var født i Haderslev, hvor
Faderen, Matthias S., var Hospitalsforstander; Moderen hed
Kirstine Justens. Efter Skolegang i sin Fødeby blev han 1628
immatrikuleret ved Kjøbenhavns Universitet, hvor han 1639 ogsaa tog
Magistergraden. Kort efter blev han Konrektor ved Odense Skole,
hvorfra han 1641 kaldedes til Sognepræst i Assens og Kjærum. S. A.
valgtes han tillige til Provst i Baag Herred. I denne Stilling døde
han 19. Juli 1665. -- Medens S. laa ved Universitetet, forfattede
han en Række poetiske Smaaskrifter i det latinske og tyske Sprog
(deriblandt Mindedigte over Christian IV's Søn Hertug Ulrik, der
blev dræbt under Trediveaarskrigen, og over Grev Henrik Holck,
der vandt et omstridt Navn i samme Krig). S. var siden 1644
gift med Mariche, Datter af hans Formand i Assens, Mag. Poul
Andersen, og havde med hende bl. a. ndfr. anførte Søn Poul S.

Moller, Cimbria lit. I. 
Worm, Lex. ov. lærde Mænd. 
Bloch, Den fyenske Geistligheds Hist. I, 475 ff. 
Allg. Deutsche Biographie XXX. 

<i>H. F. Rørdam.</i>

</chapter><chapter name="Sass, Poul, 1644-1700, Præst">

<b>Sass, Poul,</b> 1644-1700, Præst, forriges Søn, blev født 12.
Dec. 1644 i Assens. I sit 16. Aar kom han over til Familiens
gamle Hjemstad Haderslev, hvor en Ven af Faderen var Rektor,
1662 dimitteredes han der fra sammen med en ældre Broder til 
Kjøbenhavn og tog 2 Aar efter Attestats. Der var en ikke ringe
poetisk Aare i ham, og han bragte det bl. a. til stor Færdighed i
at skrive latinske Hexametre. Sammen med sin Broder studerede
han i Wittenberg (1665-66) og kom her under stærk Indflydelse
af en Adept. 1666 vendte han tilbage til Kjøbenhavn, hvor han
blev en anset Lærer. Ved Kongens personlige Gunst udnævntes
han, kun 23 Aar gammel, til Arkidiakon i Haderslev. Den myndige 
Provst Bon. Rehefeld (XIII, 583) vilde ikke ordinere ham, dels
paa Grund af hans Ungdom, dels fordi Arkidiakonatet altid
tidligere havde været et Valgkald. Der maatte derfor udgaa særlig
kongelig Befaling til Provsten i saa Henseende; men Forholdet til
S. blev saaledes fra Begyndelsen spændt og udartede gjennem
Aarene til flere og flere kjedelige Chikanerier, hvorhos S. gjorde
Provsten til Skive for sine poetiske Satirer. Han forblev i samme
Embede til sin Død, 27. Dec. 1700. Med sit livlige Naturel
forbandt han ikke saa ringe Stridbarhed. Foruden nogle Ligprædikener 
har han udgivet Chr. v. Støckens tyske Katekismus, forsynet
med dansk Oversættelse (Slesvig, 1693), i Anledning af den Tids
blandede Sprogforhold i hans Menighed. Han var gift med sin
Formands Enke, Margrethe Drejer, f. Schmidt, som selv var
Præstedatter fra Haderslev.

Rhode, Haderslev Amts Beskr. S. 223 ff. 
Lautrup, Chronik der Stadt Hadersleben S. 49 ff.                                                                     

<i>A. Jantzen.</i>

</chapter><chapter name="Sauter, Emil Frederik Ferdinand, 1832-1901, Skolemand">

<b>Sauter, Emil Frederik Ferdinand,</b> 1832-1901, Skolemand, 
er Søn af Musikrepetitør Johan Frederik S. og Anna Christence f.
Carstensen. Han er født i Kjøbenhavn 7. Maj 1832. Han lærte
først Sadelmagerhaandværket og arbejdede i dette Fag i 9 Aar.
Efter privat Forberedelse tog han Skolelærerexamen 1861 og
gjennemgik senere en Række Feriekursus. En kort Tid var han
Andenlærer i Viby ved Aarhus, blev derpaa 1862 Lærer i Vindum ved
Viborg og i 1883 i Gladsaxe ved Kjøbenhavn, indtil han 1898 søgte
sin Afsked. Siden har han boet i Hovedstaden. Sammen med
P. A. Holm (VII, 587) og C. A. Thyregod oprettede han 1874
«Danmarks Lærerforening», i hvis Bestyrelse han sad i 20 Aar.
Her udførte han et betydeligt Ardejde som Formand (1874-77 og
1883-94) og deltog navnlig med levende Interesse i Foreningens
Virksomhed for at udbrede godt Skolemateriel. I dette Øjemed
foretog han med offentlig Understøttelse flere Rejser i Udlandet,
ledede de Udstillinger af Skolemateriel, der have været forenede 
med de af Lærerforeningen siden 1876 afholdte Skolemøder, og
vakte Sans for Skolernes bedre Forsyning med Materiel ved en
Mængde Foredrag hele Danmark over. S. var Hovedmanden for
Oprettelsen af «Dansk Skolemusæum» (1887), ved hvilket han siden
har været Inspektør og haft Sæde i Bestyrelsen. Han er
Medudgiver af en Samling Lovbestemmelser for Folkeskolen (2. Udg.
1890). -- 13. Marts 1852 ægtede han Marie Rasmussen (f. 18. Sept.
1826) og døde 13. April 1901.

J. Larsen, Danmarks Lærerforening 1874-99.

<i>Joakim Larsen.</i>

</chapter><chapter name="Sax, Jacob, 1554-1616, Præst">

<b>Sax, Jacob,</b> 1554-1616, Præst, var født 8. Dec. 1554 i 
Flensborg, hvor hans Fader, Peter S., var en anset Borger. Efter at 
have nydt Skolegang i sin Fødeby afgik han 1571 til Universitetet 
i Strasburg. Senere var han Lærer ved forskjellige Skoler i
Tyskland, i Køthen 1577, i Elbingen 1579, i Brieg 1580. I sidstnævnte
Aar blev han kaldet til Præst i Olderup i Nærheden af Husum,
hvorfra han 1583 forflyttedes til Kosel i Svansen. 1586 kaldedes han
til Diaconus og 1605 til Archidiaconus i Husum, i hvilken Stilling
han døde 14. April 1616. Han var siden 1583 gift med Christiane,
Datter af Peter Payngk, Borger i Husum. Blandt deres Børn var
M. Peter Saxonius (s. ndfr.). -- I Haandskrift efterlod J. S.
«Annales Husumenses» og et «Diarium».

Krafft, Husumische Kirchen-Hist. S. 236 ff. 
Moller, Cimbria lit. I. 
Jensen, Kirchl. Statistik d. Herz. Schleswig S. 623.                             

<i>H. F. Rørdam.</i>

</chapter><chapter name="Sax, Peter, 1597-1662, Annalist og historisk Samler">

<b>Sax, Peter,</b> 1597-1662, Annalist og historisk Samler, var 
født 6. Sept. 1597 i Evensbüll paa Nordstrand blandt Strandfriserne,
hvis Historieskriver han siden blev. Hans Fader, Sax Laurentzen,
var en velhavende Gaardejer (d. 1648). I sin Ungdom gik P. S. i
Skole i Husum og Lybek og studerede siden i Wittenberg, hvorved 
han tilegnede sig sin Tids lærde Dannelse. Især havde han
Interesse for Historie, Geografi og Mathematik. For øvrigt gik
han ikke den studerende Vej, men vendte tilbage til sin
Hjemstavn og blev Ejer af en Gaard i Drandersum i Koldenbüttel
Sogn, hvor han siden indtog en anset Stilling og i en Række
Aar var Raadmand for Landskabet Ejdersted. P. S. var en meget
flittig Samler af historiske og topografiske Efterretninger om de
nordfrisiske Egne samt Ditmarsken og udarbejdede meget i dette
Æmne, uden dog at lade noget trykke, hvortil det da heller ikke
alt havde egnet sig, da Forfatteren, særlig paa det korografiske 
Omraade, giver sin Fantasi alt for slappe Tøjler og i det hele
er af den Slags Skribenter, der sætte en Læser med kritisk Sans
paa en haard Prøve. Hans Manuskripter, der dels ere paa Latin, 
dels paa Tysk, ere efter forskjellige Omskiftelser for en Del
landede i det store kongl. Bibliothek i Kjøbenhavn. Især kan
mærkes: «Annales Eiderstadienses» (paa Tysk, 1636) og «Beschreibung 
der Lande Eiderstedt, Everschop u. Uthholm» (1637). Et
Par Afhandlinger ere optagne i Westphalens «Monumenta ined.»
I og II. For de øvrige er gjort Rede i J. H. v. Seelens «Athenæ
Lubecenses» III og i «Prov.-Berichte» 1834, S. 495 ff. - P. S.
døde ugift 1662.

Moller, Cimbria lit. I. 
A. Heimreichs Nordfres. Chronik, hrsg. v. Falck, I, Vorrede S. XV f. 
Hist. Tidsskr. 6. R. I. 
Allg. Deutsche Biographie XXX.

<i>H. F. Rørdam.</i>

</chapter><chapter name="Saxesen, Peder, --1228, Ærkebiskop">

<b>Saxesen, Peder,</b> --1228, Ærkebiskop, hørte antagelig
ligesom sine Navner fra 13. og 14. Aarhundrede til Slægten Uldsax.
Han var Domprovst i Lund, da han, vistnok i Begyndelsen af
Aaret 1223, valgtes til Ærkebiskop efter Anders Sunesen, der paa
Grund af en uhelbredelig Sygdom havde trukket sig tilbage. Ved
Valget var det dog ikke gaaet lovformelig til, Paven erklærede
det ugyldigt, men beskikkede dog samtidig P. S. til Ærkebiskop.
Dette skete 11. Jan. 1224. I de Møder, som afholdtes i dette og det
følgende Aar med Grev Henrik af Schwerin angaaende Kong
Valdemars og hans Søns Løsladelse, deltog P. S. ikke; men han har
uden Tvivl paa anden Maade virket i Kongens Sag. Herpaa tyde
nemlig de Beretninger, Paven under Kong Valdemars Fangenskab
fik fra Danmark, af hvilke i alt Fald én vistnok kan føres tilbage
til Ærkebispen som dens Ophav. P. S. døde 10. Juli 1228.

<i>C. Weeke.</i>

</chapter><chapter name="Saxild, Erik Nicolai, 1787-1846, Raadmand, Filanthrop">

<b>Saxild, Erik Nicolai,</b> 1787-1846, Raadmand, Filanthrop, født
i Christiania 6. Nov. 1787 af Forældrene Kjøbmand Ole Eriksen S.
(d. 1794) og hans anden Hustru, Dorothea f. Gjedde (d. 1826). Han
dimitteredes fra Christiania Skole 1804, fik 1808 juridisk Examen
og blev s. A. konstit. Avditør ved Prins Frederik Ferdinands
Dragonregiment. 1809 fik han Bevilling som Overretsprokurator i
Akershus Stift, hvorpaa han bosatte sig i sin Fødeby. Her var han en
Tid konstit. Sorenskriver i Aker og en søgt Manuduktør, til han
1820 blev udnævnt til Raadmand samt 1822 til Maaler og Vrager
i Christiania. 1827 tog han Afsked som Raadmand, men vedblev 
som Maaler og Vrager til sin Død i Nov. 1846. S. kom tidlig
ind i den Kreds af Grundtvigianere, der samlede sig om den
senere Professor St. J. Stenersen, og hans kristelige Livsanskuelse,
der hermed var given, antog snart en udpræget Karakter og drev
ham ind i filanthropisk Virksomhed. Fra 1813 blev han knyttet til
Christiania Søndagsskole som Lærer, Medbestyrer og Inspektør, og
han arbejdede her uden Løn -- et Par Aar fik han et lidet
Gratiale -- til 1841. Flinke Elever gav han videregaaende Undervisning, 
og adskillige bleve ved hans Hjælp førte frem til Universitetet. 
Senere tog han sig af Børneasylerne og gjorde adskilligt for
at uddanne Almueskolelærere, før Seminarierne bleve oprettede.
1816-18 var han Inspektør og Førstelærer ved Christiania i 1812
oprettede Borgerskole, og 1816-17 satte han i Gang et Handelsinstitut 
under Inspektion af Borgerskolens Bestyrelse. 1816 blev han
indvalgt i det nystiftede Bibelselskabs Centralkomité, hvis Sekretær
han var i 6 Aar. Da hans Embede gav ham lidet at bestille, var
han altid paa Færde, hvor der var noget at høre eller udrette i
Skolevæsenet. Før nogen anden var han (1816) fremme med en
alvorlig Mindelse om Samfundets Pligt at sørge for Sjælepleje i
Fængslerne, men det røbede liden Omtanke, naar han vilde lægge
denne Sag ind under Bibelselskabet. S. var i mange Aar en af
Christianias Figurer. Han var populær, men ikke heldig. Han
fandt ikke sine Bestræbelser tilstrækkelig paaskjønnede, og hans
Husliv var mindre lykkeligt. Gift 24. Maj 1810 med Margaretha
Grimstad (f. 2. Maj 1783 d. 16. Okt. 1870), Datter af Fabrikmester
ved Lians Krudtmølle Lars G. og Plejedatter af Rektor Amberg.

Halvorsen, Norsk Forf. Lex. 
Pavels' Dagbøger 1812-13 og 1815-16.
Morgenbladet 9. Nov. 1846.

<i>D. Thrap.</i>

</chapter><chapter name="Saxo, --1206, Prælat">

<b>Saxo,</b> --1206, Prælat. En Provst S. var i 1165 Absalons
Sendebud i Paris for at hente Kanniken Vilhelm til Danmark og
er sikkert identisk med Roskildeprovsten S., der i 1180 var hos
Absalon i Lund og medundertegnede hans Stadfæstelse af Odense
Kirkes Privilegier, og som tillige var tilstedeværende paa Møderne
i Hjulby 1180 og 1183. Mere tvivlsomt er det, om Mag. S., der
medundertegnede Peder Sunesens og de landflygtige norske Prælaters 
Stadfæstelse af Sorø Klosters Stiftelsesbrev (o. 1198), er den
samme. Roskildeprovsten S. døde 29. Juli 1206, og det maa være
denne S., der blev jordet i Domkirkens nordre Sideskib. Tidlig
har man imidlertid ved selve Kirken forvexlet ham med hans yngre 
Navne, den berømte Krønnikeskriver, og over hans Gravsten sat
Ærevers for denne. Endnu C. Paludan-Müller har holdt det for
sandsynligt, at Provst S. virkelig var Saxo Grammaticus. Dette er
dog umuligt, allerede af den Grund, at i det mindste Forordet til
Danmarkskrønniken maa være skrevet efter 1206.

<i>Hans Olrik.</i>

</chapter><chapter name="Saxo (Grammaticus), --1200--, Historiker">

<b>Saxo</b> (Grammaticus), --1200--, Historiker. Hvad vi vide 
om S., støtter sig væsentlig til tilfældige Udsagn i hans Værk.
Han siger i Fortalens første Linjer, at Ærkebiskop Absalon har
betroet, ja befalet ham, «den ringeste af hans Ledsagere», at
skrive Danmarks Historie. En saadan beskeden Betegnelsesmaade
var almindelig i Indledninger og behøver ikke at tages bogstavelig,
men deraf fremgaar dog, at S. hørte hjemme i Absalons nærmeste
Omgivelser, hvorom ogsaa Værket helt igjennem bærer Vidne. I
Absalons Testamente lyder en Bestemmelse saaledes: «Saxo, hans
Klerk, eftergav han 2 1/2 Mark Sølv. Saxo bør bringe de 2 Bøger,
som Ærkebispen havde overladt ham, til Klosteret i Sorø.» Dette
synes at pege paa Historieskriveren, og «clericus» hos en højere
gejstlig vil sige hans Sekretær eller Brevfører.

Man har næppe Ret til at tildele S. en højere gejstlig Stilling
end denne. Der levede i Roskilde paa Absalons Tid en Provst
Saxo (s. ovfr.), men da han havde denne Værdighed allerede 1165,
synes hans Levetid at falde for tidlig til, at han kan være
Historikeren. Et gammelt latinsk Vers, som udtaler høje Lovord over
S., angiver ganske vist, at han var Provst i Roskilde, men Digtet
synes skrevet nogle Hundrede Aar efter S.s Tid, og Forfatteren
har formodentlig, med Kjendskab til, at en Provst Saxo var
samtidig med Absalon, gættet paa, at han var Historieskriveren. Et
Vidnesbyrd om S.s virkelige Stilling faas langt snarere af Svend
Aagesens Meddelelse om, at «contubernalis meus Saxo» agtede at
skrive en udførlig Danmarkshistorie; Vederlagsmanden Svend Aagesen 
havde altsaa tjent i Gaarde sammen med ham. I øvrigt giver S.
lejlighedsvis den Oplysning om sin Slægt, at baade hans Fader og
Bedstefader havde gjort Krigstjeneste under Kong Valdemar.

Den sjællandske Krønnike (o. 1300) henviser til, hvad Saxo
med Tilnavnet Lang (Longus), en Klerk af vidunderlig og
højtdannet Veltalenhed, fortæller i «Gesta Danorum». Imidlertid 
er det ikke ved dette Tilnavn, men som Grammaticus, at S. især er
bekjendt. Betegnelsen forekommer første Gang i det Udtog af
S.s Værk, som blev forfattet i de første Aar af Valdemar 
Atterdags Regering, og som gaar under Thomas Gheysmers Navn (s.
VI, 15); det betegner «Gesta Danorum» som skreven af en
ypperlig Grammaticus, Sjællænderen S. Grammaticus betyder i Datidens
Sprog den lærde og uddannede latinske Stilist; det vil ses, at
Ordet endnu ikke staar som Tilnavn, hvad det dog senere blev,
i det S. i Middelalderen saa godt som alene var kjendt gjennem
hint Uddrag. Efterretningen om, at han var en Sjællænder, kan
være rimelig nok, men maaske kun udledet af den Interesse for
Sjælland, som aander ud af Værket.

Ingen dansk, som elsker sit Fødelands Fortid, vil uden Gru
kunne tænke paa, at den Skat, som er givet os ved S.s Historieværk, 
kun er bevaret gjennem Christiern Pedersens Udgave af
Bogen. Hvad vi kjende af Texten gjennem Haandskrifter, fylder
kun faa Sider i det omfattende Værk. Derfor var det en Bedrift
af den største fædrelandske Betydning, at Chr. Pedersen under sit
Ophold i Paris lod det udgive (1514), i det Ærkebisp Birger omsider 
fik tilvejebragt et Exemplar, og Christian II tillod Udgivelsen. 
Det var helt igjennem en omhyggelig Udgave og smukt udstyret,
og den naaede at skaffe Forfatteren og hans Fædreland stor Hæder,
saa at nye Udgaver fulgte paa (Basel 1534, Frankfurt 1576).

Det Haandskrift, hvorefter Udgaven tryktes, kjendes ikke mere;
i den nyeste Tid ere nogle faa Fragmenter fundne af 2 Haandskrifter 
fra det 14. Aarhundredes Begyndelse (paa Hæftelister og
Remme af en Jordebog fra 1627 og en Skatteliste fra 1623). Det
mærkeligste Brudstykke fandtes imidlertid 1877 i Angers og udgaves
i fotolithografisk Faksimile 1879. I dette Haandskrift er der tilføjet
Stilrettelser over Texten samt i Marginen, og disse, som skyldes
dels Skriveren selv, dels 2 yngre Hænder, have til Hensigt at
tydeliggjøre Udtrykket eller at udpynte det. Da baade Texten og
Tilføjelserne ere fra det 13. Aarhundredes Slutning (den yngste
Haand vel endog fra 14. Aarhundrede) foreligger der ikke --
saaledes som det oprindelig antoges -- et Originalhaandskrift med
S.s egne Forsøg paa Rettelser. Chr. Pedersens Udgave stemmer
med flere af Rettelserne i Angers-Fragmentet, der derfor mulig har
været raadspurgt ved denne Udgave. Selv om imidlertid 1. Bog
af S.s Værk -- til denne hører Brudstykket -- maaske har faaet
en Form, som ikke helt skyldes ham, behøver det ikke at være
Tilfældet med Resten, i det Glossatorer ofte forsøgte sig paa de
første Sider af et Haandskrift; det fortjener da ogsaa at erindres,
at de øvrige fundne Fragmenter have stemt overens med Udgaven. 

S.s Værk ender ved samme Tidspunkt, ved hvilket Svend
Aagesen og Knytlingasaga slutte, nemlig Sejeren over Bugislav af
Pommern i Pinsen 1184 og de dertil knyttede Begivenheder. Vendertogene 
og i det hele Valdemarstiden ere fortalte saa levende og udførlig, 
at Beretningen utvivlsomt er nedskrevet omtrent samtidig eller
i de nærmeste Aar derefter. Men først o. 1208 er Værket blevet
sluttet. S. opnaaede ikke at kunne dedicere det til Absalon (d. 1201); 
derimod viede han det til hans Slægtning og Efterfølger, Ærkebisp
Anders Sunesen. Enkelte Udtalelser henstaa uforandrede, skjønt
de ikke passede paa Dedikationstiden (saaledes at Birger Jarl, d. 
1202, siges at være i Live), men der mærkes intet til, at de store
Begivenheder i Slutningen af Knud VI's Tid og i Begyndelsen af
Valdemar Sejers Tid have medført Forandringer. Kun i Fortalen
omtaler S., at Valdemar har vundet Herredømme paa begge Sider
af Elben, hvad der synes at sigte til Begivenheder 1206 og 1208,
paa hvilken Tid vel derfor S. endelig har sluttet sit Værk.

I Følge en af C. Paludan-Müller opstillet Hypothese skulde den
udførlige 14. Bog, «Absalonspartiet», der udgjør en Fjerdedel af
det hele Værk, danne den egentlige Kjærne deri. Under sin
daglige Færden ved Absalons Side har S. optegnet enkeltvis de
mærkelige Gjerninger, han var Vidne til, men uden ret at faa skjelnet
mellem det betydningsfulde og mindre væsentlige og saaledes, at
Absalon stadig kommer til at staa i Forgrunden. Da denne bliver
Ærkebisp, fuldfører S., tilskyndet af ham, en sammenhængende
Skildring af det hele Tidsrum efter Kong Niels' Fald. Saa
opfordrer Absalon S. til at gaa længere tilbage i Tiden, og støttet
paa Traditioner i Hvide-Slægten skriver han Svend Estridsens og
hans Sønners Historie. Omsider fordrer Absalon en fuldstændig
Danmarkshistorie, og S. giver sig da i Lag med de ældre Tider,
men han naar ikke ud over Sagntiden, inden han er bleven en
gammel Mand; for at faa Værket færdigt skriver han da paa
Grundlag af Folketraditionen og uden at raadspørge Aarbøger og
Krønniker den ældste historiske Tid indtil Magnus den godes Død,
hvorfor dette Parti bliver det mindst tilfredsstillende af hans 
Arbejde. -- Der kan dog indvendes mod denne Hypothese, at den ikke
finder Støtte ved noget Udsagn af S. selv; han udtaler, at Absalon
jævnlig havde paabudt ham at skrive «den danske Historie».
Desuden danner Sagnhistorien et saa omfattende Parti af S.s Værk,
omtrent Halvdelen, at der synes at maatte være samlet til den
gjennem en hel Menneskealder, tilmed da Behandlingen af den 
maatte kræve et overordentligt og besværligt Arbejde. Formentlig
ere ikke heller stærkt afvigende Principper fulgte ved Behandlingen
af hin Tid fra 800-1047, og man kan vel i det hele vanskelig
tænke sig Værkets uhyre store Stof tilvejebragt ved en saadan
skridtvis Indsamling til enkelte Tiders Historie.

«Gesta Danorum» er ikke blot det mærkeligste Historie værk
fra Danmark i Middelalderen, det er enestaaende inden for den
hele evropæiske Litteratur. Dette gjælder for det første Stil og
Sprog. S. skriver ikke blot det latinske Sprog rent, han fører sin
Pen med Mesterhaand, hvad enten han skriver Digt eller Prosa.
Intet falder ham lettere end at forme en smuk latinsk Vending,
og hans Ordforraad er overordentligt, saa at hans Stil sjælden
bliver ensformig. Fristet af sin Rigdom paa Midler har han ofte
en Tilbøjelighed til ikke at tage det simpleste og naturligste
Udtryk og kan vælge et søgt, om end prægtig klingende; derved
kan han blive dunkel og -- da han ynder at gjentage et Udsagn
i omskrevet Form -- tillige bred. Ikke des mindre er den varme,
malende Stil fuld af Skjønhed; Erasmus fra Rotterdam skrev om
ham: «Jeg maa rose hans livlige og glødende Aand, hans Tale,
der aldrig slappes eller bliver søvnig, hans vidunderlige Ordrigdom,
hyppige Tankesprog og den beundringsværdige Mangfoldighed i
hans Vendinger».

S. havde bestemte Forbilleder blandt den romerske Kejsertids
Forfattere, særlig Valerius Maximus og Marcianus Capella; han laante
ofte direkte Udtryk fra dem, men aldrig saaledes, at han derved
blev tvunget til at sige andet end, hvad han ønskede at sige. Han
har en sjælden Lethed ved at finde klassiske Udtryk for 
middelalderlige Begreber eller kirkelige Forhold. Og her er igjen 
et Punkt, hvori han staar mærkelig ene blandt Middelalderens
Forfattere. S. nævner næppe nogensteds Personer fra det gamle eller
nye Testamente, hverken Patriarker, Profeter eller Apostle, ej heller
Helgener; om vidunderlige Ting taler han ofte, men næsten aldrig
om Mirakler; Djævelen, den «gamle Fjende», som ellers har en
stor Rolle, nævnes ikke. Hans Sprog er i det hele saa lidt
kirkeligt som muligt; han taler hellere om Guddommen end om Gud,
Kirkerne ere Templer, Absalon Pontifex maximus og lign. Det
vilde ikke desto mindre være ganske urigtigt at tillægge S. nogen
religiøs Tvivl eller noget Fritænkeri. Han dadler enhver
Fornægtelse og taler varmt Kirkens Sag; men ganske vist ønsker 
han, at gejstlige som Lægmænd ikke for Bønner og Askese glemme et 
daadfuldt Liv, Bedrifter til Landets Forsvar eller at tage retfærdig
Straf over Misdædere.

En glødende Fædrelandskjærlighed aander ud af S.s Værk.
Han elsker dette Land, hvis Natur og Ejendommelighed han
beskriver, og han elsker Folket med dets Historie, dets Nedgang og
Skam, dets Rejsning og Hæder. Han finder i sit Fødelands
Fortid uendelig meget, der er værdt at iagttage og beundre, og som,
om det var nedskrevet, «vilde fylde utallige Bind». Han vil vække
til Fædrelandskjærlighed og kalde til Kamp mod enhver udenlandsk
Fjende, han lærer gjennem utallige Exempler, hvad Karakterstyrke,
Selvbeherskelse, Trofasthed mod Konge eller Herre have at betyde,
han finder den bedste Styrke for Staten i en kraftig Kongemagt,
medens dog Kongen skal være sig sin ansvarsfulde Gjerning
bevidst og lytte til Folkets Røst. Saaledes lyser Forfatterens
Karakter ud af hele Værket; det viser os tillige en Digter og Iagttager,
som har Sans for ethvert realistisk Træk i Optræden og Adfærd,
uden at han derfor glemmer Begivenhedens poetiske eller historiske
Hovedindhold. Hans Personskildringer ere levende, om han end
ikke stræber efter en indgaaende psykologisk Karakteristik, hans
Tegninger af mangfoldige Kvindeskikkelser besidde Finhed, Ynde
og Friskhed.

De Mangler, hvoraf S.s Værk lider, ere for det første, at
han ikke har skabt sig et fast kronologisk Grundlag; der findes
saaledes i hele hans store Bog, som dog søger at gaa strængt frem
efter Tidsfølgen, ikke et eneste Aarstal og kun sjælden Angivelse
af Tidsafstande. I Benyttelsen af sine Kilder gaar S. end videre
ejendommelig til Værks. Vi vide, at han i meget bygger paa
Absalons Beretning; han siger det selv, og Svend Aagesen
bekræfter det. S. nævner fremdeles i Fortalen, at han skylder
«Thylenses» (Islænderne) en stor Del af sit Værk, han støtter sig til
og oversætter gamle danske Kvad, han har ligeledes benyttet
Kongerækker og indsamlet Traditionen, men han angiver saa godt
som aldrig, hvem der er Hjemmel for hans Beretning. Vi maa af
enkelte Opgivelser tro, at han har kjendt Adam af Bremens Værk,
Knud Lavards Levned og den saakaldte Roskilde-Anonym, men
noget ordret Citat af disse eller nogen som helst anden Kilde giver
han aldrig. De faa fremmede Forfattere, som han nævner, synes
han at citere efter Hukommelsen. Han optager aldrig et Aktstykke
i sin Text, kun nogle Love gjengiver han, dog ikke ordret, og
ledsagede af Kommentar. I det hele faar alt, hvad han har 
indsamlet, Præg af hans Aand og Opfattelse, og selv om derved hans
Arbejde har faaet en sjælden Helhed og Karakter, er det klart, at
det kræver en kritisk Benyttelse og Forstaaelse.

«Gesta Danorum» blev udgivet paa ny af Stephanius (1644) og
Klotzius (1771); en mønstergyldig, af ypperlige Noter ledsaget
Udgave besørgede P. E. Muller og H. M. Velschow (1839-58); en
paalidelig Udgave uden Noter er givet af A. Holder (Strasburg 1886).
-- S.s Værk har først gjennem Oversættelser ret kunnet blive
Folkets Eje. Den første, kraftige og gode gav Anders Sørensen
Vedel (1575; paa ny 1610 og 1851). Nærmere til Texten holdt sig
Schousbølle (1752). N. F. S. Grundtvig udgav 1818-22 sin djærve,
men i Stil og Tone Originalen alt for ulige Bearbejdelse (4. Udg.
1886), F. Winkel Horn en i det hele paalidelig Oversættelse (1898).
En god Oversættelse paa Engelsk af S.s 9 første Bøger er givet
af Elton (1894), en tysk, af H. Jantzen, er begyndt at udkomme
(1899).

Saxonis Grammatici Historia Danica II (1858).  
C. Paludan-Müller, Hvad var S. G.? og hvor er hans Grav? 
  (Program fra Nykjøbing Kathedralskole 1861).
Aarsberetn. fra Geh.-Arch. I, Till. S. 23 ff.; VI, Till. S. 3 ff. 
Tidsskr. f. Philologi og Pædagogik II, 41 ff. 
N. M. Petersen, Den dsk. Lit. Hist., 2. Udg., I, 43 ff. 
A. D. Jørgensen, Bidrag til Nordens Hist. i Middelald. S. 229 ff.
Rosenberg, Nordboernes Aandsliv II, 318 ff. 
Chr. Bruun, Angers-Fragmentet af et Haandskrift af S. G. (1879). 
Pertz, Monum. German. hist., Scriptores XXIX, 37 ff. 
Neues Archiv f. ältere deutsche Geschichtskunde XII, 13 ff. 315 ff.; XIV, 137 ff. 
Nyt hist. Tidsskr. V, 1 ff. 
Hist Tidsskr. 4. R. V, 333 ff.
Aarbøger f. nord. Oldkynd. 1874, S. 271 ff. 
Arkiv f. nord. filologi, Ny följd, VIII, 222 ff.; IX, 101 ff.; X, 47 ff.                         

<i>Johannes C. H. R. Steenstrup.</i>

</chapter><chapter name="Saxonius, Johannes, --1561, Humanist, Filolog og Retskyndig">

<b>Saxonius, Johannes,</b> --1561, Humanist, Filolog og 
Retskyndig, var Søn af en Landmand i Hatsted nær ved Husum.
Fra Husum Skole drog han til Universitetet i Wittenberg, hvor
han studerede Filologi, Historie, Filosofi og Retsvidenskab; han
tog ogsaa her Magister- og Doktorgraden, blev Professor i Filosofi
og var 2 Gange Decanus for det filosofiske Fakultet og 1544
Universitetets Rektor. Paa Bugenhagens og Melanchthons Anbefaling
kom han en Tid til Kiel, uvist i hvilket Embede, men blev atter
der fra kaldet til Erfurt som Professor i Retsvidenskaben. 1550
fik han et Kanonikat i Hamborg, med hvilket han 1555 forenede
et Kanonikat i Bremen, og han blev tillige Dekan for det
hamborgske Domkapitel; i dette Embede døde han som ugift 16. Marts
1561. I Aarene 1550-51 havde han været holsten-gottorpsk 
Kansler, Han hørte til og nød megen Anseelse i de tyske Humanisters
Kreds; man har af ham nogle filologiske Arbejder over Cicero og
Livius m. m.; han begyndte ogsaa at samle Materiale til en
Frisernes Historie, men der kom intet ud deraf.

Moller, Cimbria lit. I.
Allg. Deutsche Biographie XXX.

<i>M. Cl. Gertz.</i>

</chapter><chapter name="Saxonius, Peter, 1591-1625, Astronom">

<b>Saxonius, Peter,</b> 1591-1625, Astronom, fødtes 16. Avg. 1591 
som Søn af ovennævnte Præst Jacob Sax (d. 1616) i Husum, hvor
han gik i Skole. 1609 blev han sendt til Universitetet i Leipzig.
3 Aar senere drog han til Universitetet i Altdorf, hvor den
bekjendte Prætorius indgød ham Interesse for Astronomi. 1614-15
besøgte han ogsaa Astronomerne Scheiner i Ingolstadt, Simon
Marius i Ansbach og Mæstlin i Tübingen, hvor han tillige holdt
Foredrag over Euclid. Efter et kortere Ophold i Altdorf rejste
han 1616 til Holland og der fra hjem til Husum. Her fra blev
han 1617 efter Prætorius' Død kaldet til Altdorf som Professor
mathematum superiorum, i hvilken Stilling han døde 16. Sept. 1625.
Han nød overordentligt Ry som Lærer. Det eneste Skrift, der
haves af ham, angaar de af ham 22. Febr.-12. Marts 1616
iagttagne Solpletter; det blev først udgivet efter hans Død af hans
Kollega Odontius: «Maculæ solares».

Moller, Cimbria lit. I.
Allg. Deutsche Biographie XXX.

<i>C. F. Pechüle.</i>

</chapter><chapter name="Saxtorph, Hans Christian, 1813-75, Læge">

<b>Saxtorph, Hans Christian,</b> 1813-75, Læge, var en Søn 
af ndfr. nævnte Professor Jacob S., fødtes paa Jonstrup 19. Avg. 1813,
blev 1830 Student fra Odense Skole og tog 1836 først den
kirurgiske, derpaa den medicinske Examen. Paa en Udenlandsrejse
1837 uddannede han sig overensstemmende med den Saxtorphske
Slægts Traditioner særlig i Fødselsvidenskab og erhvervede sig efter
sin Hjemkomst og efter nogle Aars medicinsk Kandidattjeneste paa
Frederiks Hospital 1840 den medicinske Licentiatgrad og kort
derpaa Doktorgraden ved obstetriciske Afhandlinger. 1841 blev han
Læge ved Waisenhuset, 1844 Underaccouchør og Reservelæge ved
Fødsels- og Plejestiftelsen. Under Krigen fungerede han 1850 som
Overlæge ved et Lasaret i Kjøbenhavn, 1850-58 var han Læge
ved det nye, ved J. L. Drejers (IV, 332) Bestræbelser oprettede
Børnehospital; 1864 blev han Medlem af dettes Direktion. 1856
fik han Titel af Professor, 1864 blev han Etatsraad. Som Huslæge
og Børnelæge var han meget skattet. 7. Sept. 1875 indtraf hans, 
Død. -- 1847 ægtede han sit Næstsøskendebarn Ane Elisabeth
Saxtorph, Datter af nedennævnte Konferensraad Joh. Sylv. S.

Smith og Bladt, Den danske Lægestand, 5. Udg. 
Illustr. Tid. XVI, Nr. 834.                                                                          

<i>Jul Petersen.</i>

</chapter><chapter name="Saxtorph, Jacob, 1771-1850, Skolemand">

<b>Saxtorph, Jacob,</b> 1771-1850, Skolemand, er født i Roskilde 
7. Sept. 1771 og Søn af Konrektor Hans Christian S. og Marie
Abigael f. Kjeldskov. 1788 blev han Student fra Roskilde
Kathedralskole og Aaret efter Hører ved denne. 1795 tog han den
store filologiske Skoleembedsexamen. Sin Hovedvirksomhed fik S.
1799 som Lærer i Realfagene og Inspektør ved Blaagaard Seminarium, 
og da dette 1809 blev flyttet til Jonstrup, udnævntes han til
Forstander, efter at han i flere Aar allerede havde udført en
Forstanders Gjerning og 1807 faaet Professortitelen. S. var en
udmærket Lærer, hvorom den af ham 1799 udgivne Lærebog i Fysik
vidner, og en fortrinlig Forstander, der uden Overvurdering forstod
at hævde Seminarieuddannelsens Betydning, hvorfor han indtog en
ledende Stilling i Folkeskole- og Seminarieanliggender. 1807 blev
S. Medlem af den store Skolekommission og havde her betydelig
Indflydelse paa Affattelsen af Skoleanordningen for Kjøbstæderne.
Sammen med P. O. Boisen (II, 482) skrev han en Vejledning for
de allerede ansatte Læreres Uddannelse, og Seminariereglementet
af 1818 skyldes i Hovedsagen disse 2 Mænds Forarbejder. Da
Interessen for Folkeoplysningen tabte sig, forlod S. Seminarie vej en
og blev 1818 Rektor ved Odense Kathedralskole, en Stilling, han
udfyldte til almindelig Paaskjønnelse. 1843 søgte han Afsked og
døde 12. Avg. 1850. -- Ægtede 14. Juli 1798 Petronelle Sophie
Frick (f. 24. Maj 1771 d. 30. Sept. 1848), Datter af Hører ved
Slagelse Skole Poul Boesen F.

Erslew, Forf. Lex.

<i>Joakim Larsen.</i>

</chapter><chapter name="Saxtorph, Johan Sylvester, 1772-1840, Læge">

<b>Saxtorph, Johan Sylvester,</b> 1772-1840, Læge, 
var Søn af nedennævnte Etatsraad Matthias S. og fødtes i Kjøbenhavn 27.
Okt. 1772. Dimitteret privat til Universitetet 1788 tog han 1792
den kirurgiske Examen ved Akademiet, blev s. A. kirurgisk
Kandidat paa Frederiks Hospital og tillige som Faderens Assistent
Lektor ved Jordemoderskolen paa Fødselsstiftelsen; det følgende Aar
tog han medicinsk Examen ved Fakultetet. Som velmeriteret
kirurgisk Kandidat søgte han Ansættelse som Reservekirurg ved det
kirurgiske Akademi, men blev gjentagne Gange forbigaaet af yngre 
og uexaminerede, vistnok paa Grund af Akademiets fjendtlige
Forhold til hans Fader. Men saa støttedes han ogsaa til Gjengjæld
meget varmt af det medicinske Fakultet, hvis indflydelsesrige
Decanus hans Fader tilmed var. Efter at han 1795 under dennes
Præsidium havde forsvaret en Afhandling om de obstetriciske
Instrumenter for Doktorgraden og dernæst var bleven promoveret af
Faderen som Universitetets daværende Rektor, blev han udsendt
med et extraordinært Stipendium paa en stor Studierejse, og da
den unge anatomiske Professor Horrebow (VIII, 107) det følgende
Aar døde, satte Fakultetet sig strax i Bevægelse for at erhverve
Professoratet for den unge S. ved dennes Tilbagekomst, i det hans
Fader paatog sig i Mellemtiden at varetage den anatomiske
Undervisning. Sagen gik ogsaa i Orden, og den unge S., der rundt om
i Udlandet havde nydt megen Opmærksomhed som den berømte
M. S.s Søn og kom hjem som Medlem af forskjellige lærde Selskaber, 
blev strax efter (1799) udnævnt til Professor extraordinarius
i Kirurgi og Fødselsvidenskab. Da Faderen det følgende Aar døde,
overtog Sønnen dennes Stilling som Stadsaccouchør samt
Accouchør ved Fødselsstiftelsen og Læge ved Plejestiftelsen, blev
samtidig ogsaa Medlem af Direktionen for disse Stiftelser ligesom
Medlem af Jordemoderkommissionen og Collegium medicum, blev
desuden 1801 Distriktslæge i Kjøbenhavn, 1803 Medlem af det
nyoprettede Sundhedskollegium og 1805 ved Todes Afgang Professor
ordinarius og Assessor consistorii.

S. stod saaledes i en endnu ung Alder som fuld Arvetager
af Faderens banebrydende Virksomhed, men formaaede ikke at
fyldestgjøre de Fordringer, som stilledes til hans fremskudte
Position og til Navnet. Han var en intelligent og vel instrueret Mand,
dertil udrustet med sympathetiske Egenskaber som Læge og skattet
som saadan for sin Samvittighedsfuldhed og Dygtighed, men, i den
mest afgjorte Modsætning til Faderen, blottet for videnskabeligt
Initiativ og Energi. I litterær Henseende præsterede han i sin lange
Professortid intet andet end gjennemsete nye Udgaver af Faderens
Jordemoderbøger samt nogle smaa og lidet betydende Afhandlinger 
i Tidsskrifterne, i «Fysisk, økonomisk og medico-kirurgisk
Bibliothek», ved hvilket han i sin Ungdom, vistnok nærmest som
O. H. Mynsters Ven, var bleven Medarbejder, i det medicinske
Selskabs Acta og i «Bibliothek for Læger». Som Fødselsstiftelsens
Accouchør og Universitetslærer fulgte han de af hans Fader banede
Spor uden at gjøre Tidsaanden og Udviklingen de 
Reformindrømmelser, som efterhaanden krævedes; saaledes lod han Fordringen
om methodisk klinisk Undervisning for de [studerende, hvilken i
30erne kom frem med bestandig større Styrke, ganske uænset,
hvad der i øvrigt fandt en naturlig Forklaring i de yderst
vanskelige Forhold, hvorunder han var stillet i Fødselsstiftelsen 
paa Grund af de bestandig mere overhaandtagende, voldsomme
Barselfeberepidemier. De Foranstaltninger, som S. traf for at hemme og
standse dem, viste sig frugtesløse -- hvad der dog ogsaa var
Tilfældet med alle de samtidige Bestræbelser ved udenlandske
Fødselsstiftelser --, og hans sidste Funktionstid forbitredes ved
anonyme Angreb paa hans Ledelse af Fødselsstiftelsen.

I hans officielle Karriere gjorde dog disse uheldige Forhold og
Mangler intet Skaar. Efter at være bleven Consistorialis var han
gjentagne Gange Universitetets Rektor, 1819 blev han Medlem af
Videnskabernes Selskab, 1822 Æresmedlem af det kongl.
medicinske Selskab, 1823 Medlem af Direktionen for det Classenske
Litteraturselskab, 1826 Etatsraad, 1831 Medlem af Frederiks
Hospitals Direktion og 1836 Konferensraad. Som Universitetets Senior
døde han 22. April 1840. -- 1821 havde han ægtet Ulrikke
Eleonora Schwane Hansen, Datter af Kjøbmand Hans Jacob H. og
Anna Christine f. Liebenberg, der senere som Enke ægtede S.s
Fakultetskollega Professor O. H. Mynster (XII, 20).

Ingerslev, Danmarks Læger og Lægevæsen II, 524 f. 
Smith og Bladt, Den danske Lægestand, 4. Udg. 
Ugeskr. f. Læger II, 288. 
J. K. Høst, Erindringer S. 162 f. 
Hosp.-Tid. 4. R. VII, 1164 ff.

<i>Jul. Petersen.</i>

</chapter><chapter name="Saxtorph, Johan Sylvester Peter, f. 1851, Læge">
<b>
Saxtorph, Johan Sylvester Peter,</b> f. 1851, Læge. Sylv. S.
er en Søn af Jægermester Jacob Vilhelm S. (ovennævnte Konferensraad 
Joh. Sylv. S.s Søn) og Emma Ludovine f. Holm og fødtes
paa Frihedslund ved Kalundborg 18. Marts 1851. Dimitteret fra
Aarhus Skole 1870 tog han Lægeexamen 1877, kastede sig som
Kandidat paa Frederiks Hospital (1879-81) særlig over kirurgiske
Studier, hvilke han dernæst førte videre paa Studierejser med
Hovedophold i Paris til Specialstudium af Urinorganernes Sygdomme, var
1882-84 Reservekirurg paa Frederiks Hospital, erhvervede sig 1886
den medicinske Doktorgrad ved en Afhandling om «den moderne
Lithoklastik», udfoldede derefter en meget paaskjønnet Virksomhed
som Privatdocent i klinisk Kirurgi, overtog 1889 Ledelsen af den
kirurgiske Afdeling ved Poliklinikken for ubemidlede og 1890 den
kirurgiske Overlægepost ved St. Josefs Hospital. 1894 erholdt han
Professortitelen, 1899 udnævntes han til Overkirurg ved 
Kommunehospitalet. Talrige kirurgiske Afhandlinger, navnlig omhandlende
hans særlige Specialitet, Urinorganernes Sygdomme, foreligge fra
hans Haand i Tidsskrifterne, derimellem omfangsrige Afhandlinger
i «Medicinsk Aarsskrift», hvori han 1889 indtraadte som
Medredaktør.

Carøe og Selmer, Den danske Lægestand, 6. Udg.

<i>Jul. Petersen.</i>

</chapter><chapter name="Saxtorph, Matthias, 1740-1800, Læge">

<b>Saxtorph, Matthias,</b> 1740-1800, Læge, fødtes 1. Juni 1740
i Mejerup Sogn ved Holstebro, hvor Faderen, Ole S., var Præst;
hans Moder var Maria f. Seyer. Han var den yngste af en talrig
Børneflok og kun 5 Aar gammel, da begge Forældrene døde af
Tyfus («Sprinkler»). Efter at han til sit 10. Aar havde været
anbragt hos en Borger i Holstebro, kom han til Kjøbenhavn, hvor
en ældre Broder, Magister Hans Chr. S., tog sig af ham og 1756
privat dimitterede ham til Universitetet, og her studerede han
dernæst som Alumnus paa Elers' Kollegium baade Theologi -- han
tog 1760 theologisk Attestats -- og Naturvidenskaber. Han
sluttede nært Venskab med sin jævnaldrende Thomas Bugge (III, 243),
og i dennes Forældres Hus boede han i flere Aar. Efterhaanden
blev det dog særlig de lægevidenskabelige Discipliner, som han
viede sine Kræfter. 1765 var han saa vidt, at han kunde underkaste 
sig Examen for Fakultetet med det Resultat, at han kjendtes
fuld værdig til at tage Doktorgraden. Foreløbig nøjedes han dog
med at gaa ind som medicinsk Kandidat paa Frederiks Hospital,
hvor han med Iver kastede sig over den praktiske Medicin og
særlig over Studiet af Fødselsvidenskab i den til Hospitalet
knyttede Fødselsstiftelse. Han nød her udmærket Undervisning af Chr.
Johan Berger (II, 101) og var allerede 1764 «under saa berømmelig
en Lærers Anførsel» i Stand til at udgive et nærmest til Jordemødres 
Belæring bestemt Skrift: «Erfaringer samlede paa det frie
Jordemoderhus ang. den fuldstændige Fødsel samt dens theoretiske
Lærdom» (Sorø 1764; tysk Oversættelse 1766). 1767-70 foretog
han med kongl. Stipendium en Studierejse med hovedsageligt
Ophold i Wien, Strasburg og Paris, paa hvilken han navnlig lagde
sig efter de praktiske Discipliner og paa sidstnævnte Sted i
Særdeleshed studerede Fødselsvidenskaben under dette Fags daværende
store Banebryder Levret.

I Slutningen af 1770 kom han hjem og gjorde sig hurtig gjældende 
som en af det fremblomstrende lægevidenskabelige Livs mest
begavede unge Førere; han var derfor ogsaa selskreven til at blive 
en af det medicinske Selskabs Stiftere (1772). Men, hvad der var
af størst Betydning for ham, han forefandt ved sin Hjemkomst en
for sig og for den Specialvirksomhed, han havde uddannet sig til,
yderst gunstig Situation. Hans Lærer Berger var i den Struenseeske 
Periode bleven optagen paa forskjellig Maade og ønskede
at trække sig tilbage fra sin obstetriciske Virksomhed, og efter
at S. i Begyndelsen af 1771 under Bergers Præsidium havde
forsvaret sin dygtige Inavguraldissertation -- en videre Udførelse 
af Mesterens banebrydende Lære om den normale Fødselsmekanisme
--, overtog han faa Dage efter Bergers Stadsaccouchørembede i
Kjøbenhavn og kort efter tillige «under bestandigt Opsyn og
Direktion af Livmedikus, Professor Berger» selve Accouchørvirksomheden
i Frederiks Hospitals Fødselsstiftelse; endnu s. A. ansattes han ved
den nye, under Bergers Direktion staaende almindelige Plejestiftelse
i det Bydistrikt, hvormed Lægestillingen ved det netop udvidede
Almindeligt Hospital var forbunden. 1773 naaede han den fulde
Avtoritetsstilling i sit Specialfag, i det han efter Bergers definitive
Fjærnelse blev dennes Efterfølger ogsaa ved Universitetet og
udnævntes til Professor medicinæ designatus og dermed til Medlem
af Fakultetet, hvis tro Mand han i den følgende Tid var under
de bestandige Stridigheder med Kirurgernes Lejr. Med disse
Stillinger forenede han endnu 1775 Reservemedikatet paa Frederiks
Hospital - en ret paafaldende Udnævnelse i hans allerede den
Gang fremskudte Position, navnlig da hans Overlæge, F. L. Bang
(I, 477), var en ganske ung Doktor. Men han skulde heller ikke
staa under denne, han skulde kun nyde sin Gage og Embedsbolig
for i Overlægens mulige Sygdomstilfælde at bestyre Sygeafdelingen,
og han beholdt Posten i en lang Aarrække og lige til sin Død
uden i øvrigt at give sig af med den kliniske Medicin.

Det var saa godt som udelukkende Fødselsvidenskaben, som
S. i sin lange Professortid viede sine Kræfter, og som ved hans
Talentfuldhed og Energi som Accouchør, som Lærer og Forfatter
kom til at indtage en glimrende Stilling ved vort Universitet. Rundt
om fra Udlandet strømmede medicinske studerende til for at nyde
godt af S. s Undervisning i Faget, og navnlig var det Tilfældet,
efter at Fødselsstiftelsen fra 1787 ved Enkedronning Juliane Maries
Gavebrev havde erholdt sin egen anselige Bygning, der blev for
sin Tid højst formaalstjenlig indrettet under Ledelse af en nedsat
kongl. Kommission, af hvilken S. var et virksomt Medlem.
Anvendelsen af den uskadelige Fødselstang, det 18. Aarhundredes 
største Oprindelse paa Obstetrikens Omraade, kunde de studerende
ingensteds lære grundigere og bedre end hos den overlegent
kyndige kjøbenhavnske Professor, der selv havde konstrueret et
Instrument, som besad væsentlige Fortrin for de den Gang anvendte
Fødselstænger i Frankrig og England. Og de lærte hos S. en
forsigtig og reserveret operativ Fødselshjælp; thi han fulgte ikke sin
franske Lærer i fremstormende Operationsiver, men blev den Lære
tro, han havde modtaget af Berger, og indskærpede først og
fremmest at udrede den naturlige Fødselsmekanisme og respektere
Naturens egne formaalstjenlige Bestræbelser. Netop paa dette
Hovedpunkt udmærkede S.s Klinik sig fremfor de allerfleste udenlandske.

Men hvad der fornemmelig har gjort S,s Navn berømt og 
betydningsfuldt for Fødselsvidenskabens Udvikling, er hans frugtbare
Forfattervirksomhed baade i særskilt udkomne Skrifter og i
Afhandlinger, trykte i det kongl. medicinske Selskabs Acta og i
Videnskabernes Selskabs Skrifter. De fleste vigtige Spørgsmaal i
Fødselshjælpen har han med overlegen Kyndighed og Fremhævelse af
nye Synspunkter behandlet. Allerede hans skematisk affattede «Plan
til Forelæsninger over Jordemodervidenskaben» (for videnskabelige
Tilhørere) I-II (1772-73) vidner noksom om den systematiske
Klarhed og Overlegenhed, hvormed han behersker sit Stof. Hans
dertil sig sluttende elementær-didaktiske Jordemoderbøger («Kort
Udtog af Fødselsvidenskaben», 1776-, «Nyeste Udtog af
Fødsels-videnskaben for Jordemødre», 1790) indtage en fremskudt Plads i
denne særlige Litteratur og bleve ogsaa i Oversættelser i lang Tid
benyttede uden for Landets Grænser. Fremragende videnskabelig
Betydning have de fleste af hans nævnte Afhandlinger, og mellem
disse kan særlig fremhæves hans omfattende Afhandling i Videnskabernes 
Selskabs Skrifter: «Om den Tilvæxt, Forbedring og Nytte,
som Fødselsvidenskaben har vundet i Danmark ved Fødselshospitalets 
Stiftelse i Kjøbenhavn» (udkom tillige særskilt 1782), i det
han her ogsaa giver en udførlig og meget instruktiv Fremstilling
af Obstetrikens nyere Historie i Danmark. 1803 udgav P. Scheel
hans «Gesammelte Schriften geburtshülflichen u. physiologischen
Inhalts» med en indledende Biografi.

I sine sidste Professoraar holdt han ogsaa regelmæssige Forelæsninger 
over deskriptiv Anatomi og udgav i Tilslutning dertil en
«Osteologi til Brug ved Forelæsninger» (1800), hvilken har den
særlige Interesse at betegne det første systematiske Forsøg paa at
gjennemføre en dansk Nomenklatur i dette Videnskabsfag, en 
Bestræbelse, der naturlig fremstillede sig for en Obstetriker, som gav
ulærde Disciple Undervisning. Men i øvrigt var denne hans
Docentvirksomhed nærmest kun en Lejlighedsbeskæftigelse, fremkaldt
ved hans Iver for at hjælpe sin ovennævnte eneste Søn, Joh. Sylv.
S., af det 1772 indgaaede Ægteskab med Elisabeth Christine
Sibrandt, Datter af Major og Kommandant paa Akershus Johan
Sylvester S., til en Universitetsansættelse.

At en Mand med hans Talent og Dygtighed og hans Evne
og Vilje til at gjøre sig gjældende fik forskjellige fremskudte
Tillidshverv og Udmærkelser, er en Selvfølge. 1776 blev han Medlem
af den i Anledning af Indfødsrettens Indførelse nedsatte, mod de
kirurgiske Særinteresser fjendtlige Kommission til Ophjælpning af
den danske Kirurgi, 1780 blev han Medlem af Videnskabernes
Selskab, 1781, skjønt kun «Reservemedikus», Medlem af Direktionen
for Frederiks Hospital, 1784 udnævntes han til Justitsraad, 1792 til
Etatsraad, men først 1795 blev der, ved Oprykning efter Kratzenstein, 
Plads for ham som Professor medicinæ ordinarius, og det
følgende Aar valgtes han til Universitetets Rektor. 29. Juni 1800
døde han pludselig af Apoplexi.

Ingerslev, Danmarks Læger og Lægevæsen II, 508 f. 
Smith og Bladt, Den danske Lægestand, 4. Udg. 
Lahde, Saml. af fortjente Mænds Portraiter.
M. Saxtorph, Gesammelte Schriften. 
Nord. Archiv f. Natur- u. Arzeneywiss. II, 2. 
Tode, Nyeste Sundhedstid. 1800, Nr. 40. 
Mag. f. Natur- og Menneskekundsk. 1852, III, 97. 
Ingerslev, Fødselstangen S. 60 ff. og fl. St. 
E. Schønberg, Den operative Fødselshjælp, passim.

<i>Jul. Petersen.</i>

</chapter><chapter name="Saxtorph, Matthias Hieronymus, 1822-1900, Læge">

<b>Saxtorph, Matthias Hieronymus,</b> 1822-1900, Læge, fødtes
26. Okt. 1822 i Kjøbenhavn som en Søn af ovennævnte Professor
Joh. Sylv. S. Dimitteret til Universitetet fra Borgerdydskolen i
Kjøbenhavn 1839 tog han 1845 Lægeexamen, var derefter
Kandidat paa Frederiks Hospital, foretog en Studierejse med
Hovedophold i Edinburgh hos den berømte Kirurg og Obstetriker James
Simpson og blev 1855 efter Konkurrence (med C. Withusen) Lektor 
i Kirurgi ved Universitetet og samtidig Reservekirurg ved Frederiks 
Hospital. 1860 fik han Professortitelen, 1862 blev han Professor
ordinarius. 1866 overtog han efter A. Buntzen (III, 255) den
kliniske Lærerpost i Kirurgi i Forbindelse med Overkirurgstillingen
paa Frederiks Hospital. I denne Virksomhed vandt han særdeles
megen Anerkjendelse baade som praktisk Kirurg og Operatør og
ikke mindre som Lærer. I sidstnævnte Henseende var han i
Besiddelse af eminente Egenskaber, en Lethed og Klarhed i 
Foredraget, en Præcision i Fremstillingen af Sygdomsbillederne, som
søge deres Lige. Og hans praktiske Kirurgvirken blev af ligefrem
banebrydende Betydning, i det han efter i 1868 ved Selvsyn at have
lært Listers nye antiseptiske Methode at kjende i Glasgow strax
med Konsekvens og Energi indførte den paa sin Hospitalsafdeling
og dermed paa en Gang bragte de ondartede infektiøse Saarsygdomme, 
som her og overalt paa de kirurgiske Servicer havde voldt
saa uhyggelige Kalamiteter, til Ophør. S. var den første kirurgiske
Avtoritet, der afgjort fulgte Lister, hvis Methode i Begyndelsen
mødte almindelig Modstand baade i hans Hjemland og udenfor,
og S.s gunstige Erfaringer fik saaledes evropæisk Betydning, skjønt
han selv kun gjorde dem bekjendt for Offentligheden ved et Brev
til Lister, trykt af denne i det engelske lægevidenskabelige
Tidsskrift «The Lancet» i 1870. Endnu i 1876, da den første
Forhandling om Listers Antiseptik endelig kom frem i det franske
Société de chirurgie, var det navnlig Meddelelser fra S., som
Talsmanden derfor (Verneuil) støttede sig til. For vort eget Land fik
hans Hospitalsreform saa meget større Betydning, som han var alle
de studerendes kliniske Lærer, ligesom ogsaa den kirurgiske Docent
V. Holmer (VII, 602) paa Kommunehospitalet og den obstetriciske
Professor Stadfeldt paa Fødselsstiftelsen hurtig fulgte det af ham
givne Exempel.

Litterært Anlæg manglede han i høj Grad, men som Resultat
af sin Virksomhed paa Hospitalet har han dog publiceret en ret
omfangsrig Række kasuistiske Meddelelser: «Kirurgisk Klinik» (3
Dele, 1878-79, samt Supplement, 1882-83). 1856 udgav han en
Oversættelse af en tysk Specialistbog, Schauenburgs Ofthalmologi.

1886 traadte han tilbage fra sin kliniske Post -- med den
Motivering, at moralske Hensyn forbøde ham at have kvindelige
kirurgiske Kandidater paa sin Afdeling -- og vendte nu tilbage
til sit oprindelige Universitetsfag, systematiske Kathederforelæsninger
over Kirurgien. Ogsaa disse Forelæsninger, der aldrig ere blevne
udgivne, udmærkede sig ved den samme Klarhed og mesterlige
-- om end tillige noget stereotype -- Udforming som de kliniske;
de bare den ældre klassiske Kirurgis Præg, i det de helt igjennem
hvilede paa den topografiske Anatomi, og gjengave i øvrigt, uden
at vise fremtrædende Tegn paa selvstændig Opfattelse, de berømte
franske og engelske Kirurgers Anskuelser, medens de derimod, i
ethvert Tilfælde fra 1864, lode den tyske Videnskab fuldkommen
uænset. Under Krigen udviklede sig nemlig hos S. et glødende, 
senere aldrig formindsket Tyskerhad, ligesom samtidig en lige saa
stærk Afsky for hele den nye, omsiggribende kirurgiske Specialisme,
som hvis Hovedarnested han betragtede Tyskland. Den haanlige
Afvisning, han som Overlæge paa et kjøbenhavnsk Lasaret 1864
lod den berømte og almindelig fejrede kirurgiske Professor v.
Langenbeck blive til Del, da denne under Vaabenstilstanden kom til
Kjøbenhavn for at se til en paa S.s Lasaret henliggende haardtsaaret 
preussisk Officer, vakte i sin Tid stærkt Røre i Tyskland.
I det hele udviklede S. s Personlighed sig efterhaanden i en
ejendommelig, noget bisar Retning, men han skattedes bestandig for
sin Docentbegavelse, sin Grundighed og Paalidelighed.

Som officiel Repræsentant ved Edinburghs Universitets 300
Aars Jubilæum 1884 fik han det juridiske Æresdoktordiplom, det
medicinske fik han fra Lunds Universitet 1893. Ved sin
Entledigelse 1899 blev han Konferensraad. 1879 erholdt han
Danebrogsordenens Kommandørkors af 2. Grad, 1892 af 1. Grad. 14. Marts
1900 indtraf hans Død. 1870 ægtede han Maria Augusta Aagaard,
Datter af Kontorchef, Justitsraad Enoch Sophus A.

Carøe og Selmer, Den danske Lægestand, 6. Udg. 
Hosp.-Tid. 4. R. VIII, 330 ff. 
Illustr. Tid. XLI, Nr. 26.

<i>Jul. Petersen.</i>

</chapter><chapter name="Saxtorph, Peder, 1730-1803, Præst">

<b>Saxtorph, Peder,</b> 1730-1803, Præst, en Broder til
ovennævnte Læge Matthias S., blev født 14. Maj 1730 i Allerslev,
Præstø Amt, hvor Faderen den Gang var Kapellan. Han blev
Student fra Viborg 1745, men fik først 7 Aar efter Attestats. 1756
blev han Informator ved Waisenhuset og hørte ligesom sin ældre
Broder Ole S., der var Boghandler ved Waisenhuset, til de tidligste 
Medlemmer af det kjøbenhavnske «Brødresocietet». 1759 kaldede
Grev J. L. Holstein ham uden hans Ansøgning til Præst i Rorup
og Glim under Ledreborg; 1762 forflyttedes han til Saaby og Kidserup, 
hvortil Grev Holstein ligeledes havde Kaldsret. Her forblev
han i 12 Aar, indtil han 1774 kom til Nicolai Kirke i Kjøbenhavn,
først som 2. Kapellan, fra 1780 i. Kapellan og 1799 Sognepræst.
Nicolai Kirkes Brand 1795 indtraf saaledes i hans Embedstid, og
Menigheden maatte holde Gudstjeneste i Helligaands Kirke. Det
var sørgelige Tider for Nicolai Sogns Præster, da Striden om,
hvorvidt den gamle Kirke burde bygges op paa ny eller Sognet opløses,
antog uhyggelige Former. Forhandlingerne holdtes gaaende, saa
længe S. levede. S. døde 9. Okt. 1803. Han var 2 Dage i Forvejen 
ved godt Helbred gaaet til Kirke for at forrette Kommunion; 
under Handlingen segnede han om bag Alteret, ramt af et
Slagtilfælde. Han var en stille, from Mand af herrnhutisk Retning og
tog sig meget af Sognets Fattig- og Skolevæsen. «Naar alle
Herrnhuter lignede ham,» siger Pastor Fallesen i Nekrologen over ham,
«maatte man ønske, at alle Mennesker vare Herrnhuter.» Han
har udgivet adskillige Prædikener. Særlig bevarede hans
«Passionsprædikener» (1762) gjennem lange Tider Kirkefolkets Yndest. 
De tryktes oprindelig som Tillæg til Brochmands «Huspostil. 1839
udkom de paa ny, til Dels for at kunne tjene som Anhang til
Rudelbachs Huspostil. Hans «Udtog af Pontoppidans Forklaring»
(1771; 9 Gange oplagt indtil 1798) fortrængte næsten ganske
Pontoppidans Bog, indtil den atter afløstes af Balles Lærebog. -- Han
var 3 Gange gift: 1. (1761) med Maria Christiane f. Schjøtt (d. 1783),
Datter af den bekjendte herrnhutiske Præst Preben S. ved Frue
Kirke i Kjøbenhavn; 2. (1784) med Marie Christine f. Gram (d. 
1796), en Grossererdatter; 3. (1797) med en Præsteenke fra Skjern,
Ellen Cathrine Bering, f. Christensen (d. 1817).

Fallesen, Theol. Maanedsskr. 1803, II, 599 f. 
Pavels' Autobiographi (1866) S. 165. 
Kirkehist. Saml. 4. R. V, 605. 
Hundrup, Stamtavle ov. Chr. Saxtorphs Descendenter, 2. Udg., S. 5 ff. 
Nyerup, Lit. Lex.

<i>A. Jantzen.</i>

</chapter><chapter name="Saxtrup, Niels Pedersen, o.1624-1686, Præst">

<b>Saxtrup, Niels Pedersen,</b> o.1624-1686, Præst, blev 1646
Student fra Aalborg Skole. 1655 blev han personel Kapellan i
Nakskov og 1658 resid. Kapellan sammesteds samt Sognepræst i Lille
Løjtofte, med hvilket Embede han, skjønt han var anset som en
lærd, dygtig og hæderlig Præst, der var i Besiddelse af et
forholdsvis betydeligt Bibliothek, maatte lade sig nøje til sin Død,
14. Okt. 1686. 1659 oplevede han Nakskovs Belejring, som gjorde
stort Indtryk paa ham, hvad der var god Grund til, særlig da han
under denne som ved et Mirakel undgik Døden, i det en Bombe
sprang i Kirken og knuste Skriftestolen, som han et Øjeblik i
Forvejen var gaaet ud af. Han forfattede en rimet Beskrivelse af
Belejringen, som 1775 blev udgivet, forsynet med Anmærkninger af
Poul Rogert (ovfr. S. 153); den er uden noget poetisk Værd, men
er, især ved Anmærkningerne, ikke uvigtig i historisk Henseende.
Juledag 1660 saa han et nyt Bevis paa Guds Beskjærmelse, i det
en Bjælke faldt ned i Løj tofte Kirke ved hans Fødder uden at
gjøre ham Skade. Han var en bitter Modstander af Valfarterne
til Kippinge paa Falster, hvilke han eftertrykkelig gjennemheglede;
men han tog sig ikke i Agt for at sigte for højt, saa han skød 
over Maalet, i det han stemplede disse Levninger fra Pavedømmet
og de Helbredelser af syge, der nu og da fandt Sted under eller
efter Besøgene ved Kippinge Kilde og Kirke, som intet ringere
end «Satans Bedrageri». Fra ham og hans 2 Hustruer, 1. Abel
Marie Krag (f 1671), hvis Fader var Sognepræst i Nakskov, 2.
Anne Jacobsdatter Lund, senere gift med en Kapitajn Leeh,
nedstammer Familien Saxtorph.

Worm, Lex. ov. lærde Mænd. 
Nyerup, Lit. Lex. 
Wiberg, Alm. Præstehist. II, 424. 
Kirkehist. Saml. 4. R. III, 458; IV, 629 ff. 
Rhode, Saml. til Laalands og Falsters Hist., ved Friis, I, 109.

<i>Vilh. Bang.</i>
</chapter>

*

