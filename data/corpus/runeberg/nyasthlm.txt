Nya Stockholm

AF

CLAËS LUNDIN

Med öfver 400 Illustrationer

TECKNADE

AF

V. ANDRÉN, FERD. BOBERG, HERM. FEYCHTING, EDV. FORSSTRÖM, 
ROB. HAGLUND, R. WIDING, m. fl.



STOCKHOLM FRÅN SÖDERMALM,

Originalteckning af R. Haglund,
FÖRORD.

»Förändringarna följa nu mera sa tätt på hvarandra, att det icke
behöfs många årtionden, förr än det nya hunnit blifva
gammalt», yttrades i förordet till Gamla Stockholm, och det ser nästan ut,
som skulle de få år hvilka sedan dess förflutit ha ännu mera påskyndat
ombildningarna. Detta fortgår till och med hvarje dag, så att det kan
vara vanskligt nog att åt en samling skildringar af vår hufvudstads äfven
nyaste förhållanden gifva namnet Nya Stockholm. Med detta namn
har författaren dock endast afsett att beteckna hvad som under
1880-talet kunde kallas nytt i stadens yttre och inre.

Det är nämda årtionde som uteslutande utgör föremål för det arbete
som fullständigt nu öfverlemnas i allmänhetens händer. Sådant lifvet i
Stockholm då yttrade sig, har det i denna bok framstälts, och det så
troget som möjligt efter verkligheten, utan att författarens egna åsigter
tillåtits ingripa i den objektiva skildringen.

Afsigten har varit att i alt lemna en sann bild af vårt samhälle
under ett intressant utvecklingsskede. Mänga personnamn äro nämda,
emedan ett samhälle icke består af abstrakta föremål, utan af personer,
och skall man skildra lifvet under en viss tid, får man icke glömma
dem som just utgöra väsentliga delar däraf. Alla har jag dock
icke kunnat nämna som på något verksamt sätt ingripit i det nya
stockholmslifvet, liksom det ej häller låtit sig göra att åt hvarje
afdelning gifva all den utförlighet som den kanske förtjänar. Hela kapitel
till och med har jag nödgats utesluta, på det att boken icke skulle växa
till alt för stort omfång.

Ett arbete som detta kan icke, utan att göras mångdubbelt större,
motsvara alla fordringar. En gräns måste sättas, äfven med fara,
att några läsare skola tycka sig sakna ett och annat, och i allmänhet
är det vid ett sådant företag kanske svårare än vid något annat att
tillfredsställa alla. Somliga finna ett kapitel för vidlyftigt och ett annat
för knaphändigt, under det öfriga läsare äro af motsatt åsigt. 
 

Författaren, som så mycket han kunnat sökt tillfredställa olika anspråk,
måste dock hålla sig inom möjlighetens område.

Men hvad han ansett framför alt åligga honom har varit att icke
sky några mödor för att kunna framlägga fullt tillförlitliga uppgifter.
Detta har varit hufvudsyftet vid arbetets tillkomst, och jag hoppas,
att man icke skall kunna påträffa några oriktigheter af svårare
beskaffenhet. Att undvika alla misstag är vid ett sådant företag omöjligt,
och hvar och en som gör sig reda för de svårigheter som äro därmed
förknippade torde nog i främsta rummet se till författarens goda afsigter
och öfverse med de fel som utan hans förvållande möjligtvis
insmugit sig.

Vid inhemtande af uppgifter har jag alltid sökt dem i första hand,
och ur den bästa källan samt därför vändt mig till de personer som
varit mer än andra i stånd att lemna fullständiga och tillförlitliga
upplysningar. Jag har ock öfver alt funnit välvilligt tillmötesgående och
aflägger härmed min erkänsamma tacksägelse till alla dem, för många
att här namngifva, som bistått mig i mina efterforskningar och med sin
erfarenhet underlättat mina bemödanden.

Utom den tack jag är skyldig dessa medarbetare bland allmänheten,
står jag äfven i förbindelse till de konstnärer som åstadkommit bokens
illustrativa del och med sin talang lifvat upp texten, och det är för mig
en kär pligt att erinra om den andel de haft i skildringen af nya
Stockholm.

Claës Lundin
INNEHÅLL.

I.   En Stockholmspromenad på 1880-talet ......  sid. 1—20.

II.   Huru man bygger och bor i Stockholm ......  sid. 21—45.

Bostadsbrist.  Gatureglering.  Byggnadsraseri.  Arkitekter.  Nya hus.  
Strandvägen och Bünsowska huset.  Nutidshusens inredning.

III.   I stadsparkerne ......  sid. 46—53.

Gatstenar och gräsmattor.  Berzelii park och Humlegården.  
Stadsträdgårdsmästaren.  Växtslag.  Vattenkonster.  Omsorg för planteringarna.

IV.   På Hasselbacken och Operakällaren, i »Grand» och på
bolagskrogen  ......  sid. 54—82.

Hasselbackens veranda.  Fester och hvardagslif.  Musik.  Lifvet
på Operakällaren.  Grand Hotel och Rydbergs.  Andra restauranter och
källare.  Bolagskrogarnes kunder.  Utskänkningsbolaget.  Ångkök.

V.   I Lagerlunden, hos Tysta Mari och småkaféerna ......  sid. 83—91.

Stockholms kaféer.  Präss-syltan.  En afton i Lagerlunden.  Tysta
Mari.  Nykterhetskaféer och frukostställen.

VI.   I Spårvagnar och ångslupar, med hyrkuskar, åkare, hissar
och stadsbud ......  sid. 92—125.

Vid slussen en höstafton.  Stockholms nya spårvägsaktiebolag.  
Vagnar, hästar och personal.  Ångspårvagn.  Stockholms södra
spårvägsbolag.  Roddargummor.  Stockholms ångslupsaktiebolag.  Ångbåtskaptener
och ’ångbåtskallar’.  Sjöförbindelser.  Hyrkuskar och droskkuskar.  
Åkarestation.  Stockholms central-omnibuslinie.  Katarinahissen och
Mariahissen.  Brunkebergstunneln.  Stadsbud.  Expressbyrå.  Stadspost.

VII.   I badsumpen, på gymnastiken och i badkaret ......  sid. 126—149.

Sim- och badinrättningar.  Pedagogisk gymnastik och sjukgymnastik.  
Gymnastiska centralinstitutet.  Ortopediska institutet.  Mediko-mekaniska
gymnastikinrättningar och varmbadhus.  Manuel sjukgymnastik.

VIII.   Högtider och fester ......  sid. 150—174.

Vid jultiden.  Julmarknaden.  Juldag och nyårsdag.  Fettisdagen och
påsken.  Trefaldighetsaftonen och midsommar.  Löfmarknaden.  
Bellmansdagen.  Vegadagen.  Kronprinsessans intåg.  Gustaf Adolfsdagen.  

IX.   När Stockholm väljer riksdagsmän ......  sid. 175—184.

Valmöten.  Kandidater.  Valbyråar.  Vallokaler.  Valdagen.  Valstatistik.

X.   I kyrkan och bönesalen ......  sid. 185—238.

Gudstjänstslokaler.  Tyska kyrkans torn.  Eldsvåda och
återuppbyggande.  Klara kyrka och hennes nya torn.  Johannis nya kyrka.  
Pastor primarius och Stockholms öfriga presterskap inom statskyrkan.  
Blasiiholmskyrkan.  Erstakapellet.  Religiösa rörelser.  Evangeliska
fosterlandsstiftelsen.  Lutherska missionsföreningen och Immanuelskyrkan.  
Baptistförsamlingarna.  Baptistdop i Ebeneserkapellet.  Betelkapellet.  
Baptisternas historia.  Evangeliska brödraförsamlingen.  Herrnhutismens
historia. Metodisterne.  S:t Paulskyrkan.  Florakyrkan.  Svedenborgare.  
Romersk-katolska, Katolsk-apostoliska, Engelsk-episkopala och
Fransk-reformerta församlingarna.  Synagogan och mosaiska församlingen.

XI.   Hos stadsfullmäktige ......  sid. 239—251.

I stora börssalen.  Stadsfullmäktigeval.  Stadsfullmäktiges ordförande.  
C. A. Lindhagen och stadsplanen.  Stadsfullmäktiges vice ordförande
och sekreterare.  Några fullmäktiges karaktäristik.

XII.   På båda sidor om ridån ......  sid. 252—292.

Stora teatern.  Biljettförsäljning.  En afton i salongen.  En förmiddag
på generalrepetition.  Verksamheten bakom ridån.  Regissörer och
maskinmästare.  Mellan kulisserna.  Lohengrin-maskineriet.  Tre slags åska.  
Attributmagasinet.  Artisternas foyer.  På kansliet.  Sekreterare och
kamrerare.  Sångare och sångerskor.  Främlingar.  Aflöningsstat.  
Dramatiska teatern.  Nya, Södra och Vasateatrarne.

XIII.   I den musikaliska verlden ......  sid. 293—314.

Det musikaliska Stockholm.  Hofkapellet.  Musikaliska akademien.  
Kammarmusik.  Stockholms musikförening.  Filharmoniska sällskapet.  
Par Brikolls sångkör.  Öfriga sångkörer.  August Meissner och Berns
salong.  Sveasalen.

XIV.   En kunglig bal  ......  sid. 315—323.

Ett tusen åtta hundra vanliga människor och fem hundra löjtnanter.  
På vägen till balen.  I trappan.  I hofvets salar.  Guldsmidda
generalkonsuler, diplomater i röda, gröna och blå frackar.  Riksdagsmän, 
konstnärer och fabrikörer.  Speglar, kandelabrar och kraschaner,
fruntimmernas långa släp och gamla anor.  Stora galleriets skärseld och
Hvita hafvets himmel.  De kungliga komma.  Ekdahl spelar upp.  
Dansande ungdom.  Supéer.  Slutad bal och börjadt samkväm på Kung Karl.

XV.   På middagar och supéer ......  sid. 324—333.

Våningens möblering.  I matsalen.  Gående och sittande bord.  Mat
och vin.  Inga visor mera.  Familjekalas på värdshus.  Verkliga salonger.  
I spökslottet och i Curmanska villan.

XVI.   En afton i Idun ......  sid. 334—340.

Iduns sekreterare och målsman.  Gamle män, unge idunesare.  
Konstnärliga och literära grupper.  Många vetenskapsmän.  Orsaken till deras
arbetskraft.  Utställning.  Föredrag.  Aftonmåltid och efterspel.  Nya
Idun.

XVII.   I kungl. biblioteket ......  sid. 341—353.

I läsesalen.  Vid lånedisken.  I förevisningssalen.  I bibliotekets inre.  
Bibliotekariernes arbetsrum.  Svenska och utländska afdelningarna.  
Majorens grotta.  Handskrifternas vårdare.  Öfverbibliotekarien.  
Bibliotekets tillväxt.

XVIII.   I läsesalongen och på lånbiblioteket ......  sid. 354—364.

Stockholms läsesalong.  Uppkomst och utveckling.  Besökande.  De
första boklådorna och det första lånbiblioteket i Stockholm.  
Lånbibliotekens tillväxt.  Kjellmanska lånbiblioteket.  Arbetareföreningens
bibliotek och kyrkförsamlingarnas bokförråd.  Pedagogiska biblioteket.

XIX.   Bland vetenskapsmän ......  sid. 365—396.

Vetenskapsakademiens sessionssal.  Ett besök hos Adolf
Nordenskiöld.  Hos Hugo Gyldén.  Observatoriet.  Vetenskapsakademiens
sekreterare och intendenter.  Bergianska trädgården.  Akademiens bibliotek
och bibliotekarie.  Naturhistoriska riksmuseet.  Meteorologiska
centralanstalten.  Sveriges geologiska undersökning.  Karolinska institutet.  
Lärare och lärjungar.  Stockholms högskolas uppkomst och närvarande
tillstånd.  Professorer och institut samt högskolans bibliotek.  
Tekniska högskolans verksamhet.

XX.   I föreläsningssalen ......  sid. 397—406.

Vetenskapsakademiens hörsal.  Olika föreläsare och olika
föreläsningsrum.  Arbetareinstitutet.  Arbetareföreningens föreläsningar.  
Främmande föreläsare.

XXI.   På tidningsbyrån ...... sid. 407—433.

Stockholms Dagblads inre.  Ett dygn på redaktionsbyrån.  Dagens
Nyheters redaktion.  Svenska Dagbladets uppkomst och syftemål.  
Post- och Inrikes tidningars ålder och närvarande medarbetare.  Nya
Dagligt Allehandas olika skeden och redaktionspersonal.  Aftonbladets nya
hus samt dess forna och nu varande redaktion.  Gamla sättare.  Vårt
Land.  Stockholms Nyheters stora spridning.  Kolportörer.  Öfriga
stockholmsblad, månads- och veckotidningar.  Korrespondensblad.

XXII.   I publicistklubben ......  sid. 434—441.

Klubbens första år Skattmästarne »Jo Jo» och J. Hellstenius.  
Klubbens lokaler.  Hvad klubben uträttat.  E. v. Qvantens verksamhet för
understödsföreningen.  Fria ord, Nordostpassagen och Julkvällen.  
Tidningsmannaföreningen.

XXIII.   På svenska telegrambyrån och hos telefonfröknarna ......  sid. 442—453.

I Bollhusgränd.  Telegrambyråns uppgift, ledare och medarbetare.  
Byråns telegramstatistik.  Belltetefonaktiebolaget och Allmänna
telefonbolaget.  Abonnenter och ledningar.  Yttre och inre.  Telefonfröknarna
vid multipelborden.

XXIV.   I literära kretsar ......  sid. 454—471.

Förr och nu.  En afton i svenska akademien.  Akademiens stolar.  
Pristagarne.  Ledamöter och björnskinnsmössor.  I enskilda kretsar.  
Författare och författarinnor.  Sällskapet L. V.

XXV.   I museer och bland konstnärer ......  sid. 472—515

En söndag i nationalmuseet.  Historiska museet.  Riksantikvarien.  
Myntkabinettet.  Lifrustkammaren.  Artillerimuseet.  Nordiska museets
olika lokaler.  Museets statistik.  Nationalmuseets konstslöjdafdelning.  
Bildhuggarkonst och målarkonst.  Konstakademiens ledande män.  
Opponenterna.  Konstföreningen och hennes inköpsnämd.  Theodor
Blanchs konstsalong.  Konstnärsklubben.  Föreningen för grafisk
konst.  Akademiklubben.

XXVI.   I kasern och på högvakt ......  sid 516—531.

Bättre tider.  Nya kaserner.  Lifvet i Svea lifgardes nya kasern.  
Befäl och manskap.  Skolor.  Matordning.  Vaktparaden.  Högvaktlokalens 
dåliga beskaffenhet.  Slöjdskola och gardistpark.  Soldaternes
vänner.  Stockholms militärlif i allmänhet.  Öfverkommendanten och
kommendanten.

XXVII.   I poliskammaren och på stationerna ......  sid. 532—559

Polishuset.  En session i poliskammaren.  Öfverståthållaren,
underståthållaren, polismästaren, polisdomaren och polisintendenten.  
Polisen och Stockholms befolkning.  I polisdomstolen.  Detektivafdelningen.  
Polisunderrättelser.  Centralpolisen.  Polisens rekrytskola.  
Ridande polis.  Polisvagn.  Ordonnansafdelningen.  Distriktpolisen.  
Konstaplarnes hållning och uppförande.  Polisstationerna.  Polisens
pensionskassor.                                                      

XXVIII.   Bland sjuka och fattiga ......  sid. 560—622.

Serafimerlasarettet såsom sjukhus och klinik.  Öfverläkarne.  Nya
lasarettet.  Sabbatsbergs sjukhus, läge och anordning.  I sjuksalarna.  
Direktören och öfverläkaren.  Nya byggnader.  Maria sjukhus.  Sankt
Göran.  Diakoniss-sjukhusets olika afdelningar.  Diakonissor och
Elisabetsystrar.  Sofiahemmet såsom sjukhus och sköterskehem.  
Epidemisjukhus.  Hälsovårdsnämden, hälsopolisen och
hälsovårdsföreningen.  Härbärget för husville män.  Natthärbärget vid
Karlbergsvägen.  Hem för de elända.  Allmänna försörjningsinrättningen.  
Arbetsinrättningen.  Södermalms fattighus.  Stiftelsen konung Oscar I:s
Minne.  Asylet för pauvres honteux.  Stiftelsen för gamla tjänarinnor.  
Tiggeriet.  Missionshyddorna.  Allmänna barnhuset.  Eugeniahemmet.  
Blindinstitutet.  Skola för sinnesslöa barn.  Barnhem.  Kommunens
uppfostringsanstalter.  Malmqvistska uppfostringsanstalten för flickor.  
Missionsanstalten i Hvita bärgen.  Några andra välgörenhetssällskap.

XXIX.   Kvinlig verksamhet ......  sid. 623—633.

Fredrika-Bremer-förbundet.  Handarbetets vänner.  Föreningen för
sömmerskor.  Kvinnoklubben.

XXX.   I Arbetareföreningen och bland Socialdemokrater ......  sid. 634—648.

Huru Stockholms Arbetareförening uppkom och utvecklades.  
Föreningens många syftemål.  Föreningens högtidsdagar.  Hennes
tillgångar.  Konsumtionsföreningar.  Ringrörelsen.  Aktiebolaget
Arbetarnes ring.  Arbetareringens bank.  Kristna arbetareföreningen.  
Socialistmöte vid Lill-Jans.  Murarefackföreningens lokal.  Strejker.  
Fackföreningar.  Socialdemokratiska föreningen.

XXXI.   Bland ordensbröder, goodtemplare och frälsningssoldater ......  sid. 649—670.

Hemliga sällskap.  Frimurare.  Timmermän.  Sveabröder.  Coldinuorden, 
Neptuniorden, Par Bricoll.  S. H. T., Tratten och Carl Michaël.  
Nya konstnärsgillet.  Goodtemplare.  Sammankomst i goodtemplarorden.  
En afton hos Simson den faste.  Olika nykterhetssällskap.  
Frälsningsarmén.  Staben, öfriga officerarne och armén i templet.  
Egendomligt frälsningsmöte.  »Generalen.»  Halleluja bröllop.  Sjömanöver.  
Statistiska uppgifter.  Stridsropet.  Den lille soldaten.  Tebjudning 
i högkvarteret.  Arméns samlingslokaler.  Mormoner.

XXXII.   Nutidsstiftelser och Nutidsskolor ......  sid. 671—691.

Sociala frågan.  Lars Hiertas Minne.  Lorénska stiftelsen.  Allmänna
och enskilda läroverk.  Norra och Södra latinläroverkens samt
Realläroverkets nya hus.  Folkskolorna.  Nya folkskolehus.  
Beskrifning på Katarina nya folkskolebyggnad.  Hälsovården i folkskolorna.  
Folkskoleinspektör.  Slöjdundervisningen.  Arbetsstugor. 
Småbarnsskolan.  Hushållsskolor.  Tekniska skolan.  Olika afdelningar.  
Utställning och undervisning.  Borgarskolan.  Lärjungar och lärotimmar.  
Statistik öfver borgarskolan.

XXXIII.   Elden är lös! ......  sid. 692—700.

Brandväsendet förr och nu.  Brandtrumpeten ljuder.  Sprutvagnarnas 
framfart. Brandsoldaterne.  Stationerna.  Materielen.  Brandkasernen 
vid Johannes.  Brandskåpen.  Brandskadeersättningar.
Brandkårens  befäl.

XXXIV.   Bland idrottsmän ......  sid. 701—738.

Kongl. svenska segelsällskapets uppkomst och utveckling.  
Kappseglingen.  Pristäflan på Kanholmsfjärden.  Sällskapets förnämsta 
båtar.  Hemfärden från årets stora pristäflan.  Nationalfest.  
Segelsällskapet Svearne.  Lidingö och Dufnäs segelsällskap.  
Intresse för segling och båtbyggnadskonst.  Stockholms
roddförening.  Mälareroddklubben.  Skandinavisk kapprodd.  
Stockholmarne vinna seger i Kristiania.  Hrr Wirström skära sina
första lagrar.  Första allmänna svenska kapprodden i Tynningösundet.  
Kapprodden vid Holbæk och vandringspriset.  Kapprodden i
Tynningösundet 1889.  Vaxholms roddklubb.  Hammarby roddförening
utmärker sig.  Tegelö roddklubb.  Kanotsegling på stockholmstraktens
större farvatten.  Skridskoidrotten jämförd med huru man förr åkte
skridsko.  Allmänna skridskoklubben, kungliga skridskoklubben,
Stockholms skridskosällskap och Sveabanan.  Sällskapet för
främjande af skolungdomens fria lekar.  En af de stora täflingarna på
Nybroviken.  Skridskosegling och isjaktsegling.  Skidlöpning.  
Kälkåkning och sparkstötting.  Sparkstöttingsklubb.  Velocipedridt.  
Velocipedklubben.  Stockholms velocipedförening.  Bicycleklubben.  
Långfärder.  Velocipedfester.  Föreställningar i cirkus.  Kappridter på
velociped.  Hästridt.  Patriotiska föreningen för Sveriges hästkultur.  
Allmänna Svenska kapplöpningssällskapet.  Fältridtklubben.  
Allmänna Svenska trafklubben.  Traftäflingar på Norra Brunnsviken och
Järlasjön.  Södra trafklubben.  Ridhus.  Svenska jägarförbundet.  
Prisskjutningar.  Skarpskytterörelsen.  Skytteförbundet.  Bågskjutning och
spjutkastning.  Skyttegillen.  Skolungdomens täflingsskjutningar.  
Skolungdom under vapen på Ladugårdsgärdet.  En morgon i gymnastik- och 
fäktklubben.  Klubbens historik.  Närvarande förhållanden.  
Stockholms gymnastikförening.  Södra fäktklubben.  Kvinliga
gymnastiksällskapet.  Stockholms kvinliga gymnastikförening.  Offentliga
föreställningar.  Svenska turistföreningen.  Tidning för idrott.

XXXV.   I framtiden ......  sid. 739—744.

En afton på Söder Mälarstrand.  Nya uppfartsvägen.  Midt genom
bärget.  Kommunala byggnadsföretag.  Träkojor och tegelhus.  
Stadsparker på Södermalm.  Sjuttio millioner kr. i ökadt tomtvärde.  Inga
backar mera.  Gamla sta’ns nya utseende.  Åtta hundra sjuttiofem
tusen invånare i Stockholm.  Nutidsutsigter.  Slutord.

*

		ILLUSTRATIONER.

		Helsidor:

				Sid.

Stockholm från södra Blasiiholmshamnen ...   3
Vaktparaden (i Kungsträdgården) ........   19
Bolagskrog .............................   80
Simpromotion ...........................  128
Bellmansfest i Tivoli ..................  168
När Stockholm väljer riksdagsmän .......  179
Baptistdop .............................  217
Stadsfullmäktiges sammanträde ..........  241
Operaförstugan .........................  256
Kungl. Logen ...........................  261
Kungl. stora teaterns salong ...........  265
Från Kungl. Teatrarne ..................  281
Kunglig bal ............................  321
Curmans villa (interiör) ...............  329
Nordenskiölds arbetsrum ................  369
Zootomiska institutet (Stock. högskola) ...  385
Aftonbladets sätteri ...................  425
Allmänna telefonbolagets hus ...........  448
Allmänna telefonbolagets apparatsal ....  449
Nordiska museet (interiör) .............  487
Från Nationalmuseum (interiör) .........  493
Fotgardeskasernerna ....................  521
Vaktparaden (på yttre borggården) ......  529
Polisstation ...........................  553
Natthärbärge för husvilla ..............  585
Fattigbjudning i en missionshydda ......  601
Allmänna barnhuset .....................  609
Socialistmöte vid Lill-Jans ............  645
I frälsningsarmens tempel ..............  665
Nutids-skolor ..........................  681
Brandkårens utryckning .................  697
Kappsegling å Kanholmsfjärden ..........  705
Kapprodd i Tynningösundet ..............  713
På Nybroviken ..........................  717
Traftäfling på Brunnsviken .............  725
Stockholms gymnastik- och fäktklubb ....  733
Kvinlig gymnastikuppvisning ............  737

		Illustrationer i texten:

Sörensenska huset ......................    4
Renhållningskärra ......................    6
Brefbärare .............................    7
Tidningsgumma ..........................    7
Mjölkkärra .............................    8
Personvåg ..............................    8
Vattenbutiken i kungsträdgården ........    9
Norsk skarpskytt .......................   10
Folkskolegossar ........................   11
Brödvagn ...............................   12
Allmänna tidningskontoret ..............   13
Skandia ................................   28
Norstedt & Söners tryckeri .............   29
Bångska huset, Stureplan ...............   33
Badhuset, Stureplan ....................   33
Hörnhuset af Karlavägen och Sturegatan ...   34
Curmans villa ..........................   35
Smitts hus, Stureparken ................   35
Beskowska skolan .......................   36
Bünsowska huset, Strandvägen ...........   39
Bengt Carlssons hus, Jakobstorg ........   41
Humlegården ............................   49
Hasselbacken ...........................   58
Operakällaren ..........................   64
Grand hôtel ............................   67
Hamburger Börs, moriska kafét ..........   70
Lagerlunden ............................   86
Kafé National ..........................   89
»Tysta Mari» ...........................   90
Spårvagn, öppen ........................   97
Spårvägshuset ..........................   98
Ångspårvagn ............................  100
Droskkusk ..............................  111
Åkarestation ...........................  115
Omnibus ................................  117
Katarinahissen .........................  118
Mariahissen ............................  120
Brunkebergstunneln .....................  122
Stadsbud ...............................  123
Stadspostlåda ..........................  125
Stockholms stads Bad- och Siminrättning ...  127
Badhuset vid Stureplan, väntsalen ......  140
Medico-mekaniska institutet å Ladugårdslandet ...  146
Julmarknad .............................  153
Löfmarknad .............................  161
Vegafesten .............................  170
Kronprinsparets intåg ..................  172
Gustaf Adolfsfesten ....................  174
Vallokal, utanför ......................  182
Tyska kyrkan ...........................  190
Klara kyrka ............................  192
Johannis kyrka .........................  195
Immanuelskyrkan ........................  210
Ebeneserkapellet .......................  221
Kyrkan vid Floragatan ..................  228
Ordförandeklubba (Stadsfullm.) .........  244
Vasateatern ............................  290
Musikaliska akademien, trappuppgången ...  297
Musikaliska akademien, estraden ........  298
Berns Salong ...........................  310
Sveasalen, parti af ....................  311
Sveasalen ..............................  313
Kungl. Biblioteket .....................  342
Kungl. Biblioteket, läsesalen ..........  345
Läsesalongen (interiör) ................  355
Vetenskapsakademiens hörsal ............  398 
Stockholms Dagblad (interiör) ..........  410
Stockholms Dagblad (interiör) ..........  411
Dagens Nyheter (interiör) ..............  416
Aftonbladets nya hus ...................  422
Artillerimuseum ........................  483
Hos G. von Rosen .......................  498
Konstföreningen (interiör) .............  503
Blanchs konstsalong ....................  509
Konstnärsklubbens pokal ................  512
Artillerikasern ........................  519
Polisbricka ............................  547
Polisvagn ..............................  551
Sabbatsbergs sjukhus ...................  566
Sankt Göran (sjukhus) ..................  573
Sofiahemmet ............................  578
Södermalms fattighus ...................  596
Konung Oscar I:s minne .................  599
Eugeniahemmet ..........................  611
Blindinstitutet ........................  613
Handarbetets vänner ....................  627
Arbetareföreningens hus ................  638
Frälsningsarméns högqvarter ............  662
Brandsoldat ............................  694
Johannis Brandstation ..................  696
Sparkstötting ..........................  720
Velociped-ridt .........................  721
Cirkus vid Karlavägen ..................  736

		Porträtt:

Adler, B. V. ...........................  688
Adlersparre, Sophie ....................  624
Agrell, Alfhild ........................  465
Ahlborn, Lea ...........................  513
Andersson, A. ..........................  459
Ankarcrona, H. .........................  528
Arborelius, A. .........................  513

Balck, V. ..............................  134
Beckman, E. ............................  424
Bergen. G. von .........................  399
Bergh, R. ..............................  513
Bergman, A. E. .........................  198
Bergstrand, W. .........................  420
Bergström, G. ..........................  288
Bernhard, A. ...........................  232
Beskow, G. E. ..........................  205
Bitter, A. .............................  232
Björck, O. .............................  513
Björklund, J. A. .......................  440
Björnstjerna, R. .......................  528
Blanch, Th. ............................  508
Book, F. ...............................  306
Booth, W. ..............................  666
Bosin, A. ..............................  288
Branting, H. ...........................  643
Breitholz, E. J. .......................  528
Bring, J. C. ...........................  206
Bruzelius, R. M. .......................  563
Bråkenhjelm, P. J. .....................  538
Brögger, W. G. .........................  387
Börjeson, J. ...........................  513

Cadier, R. .............................   66
Carlsson, B. ...........................   62
Cederborg, P. ..........................  546
Cedergren, H. T. .......................  447
Cederström, G. .........................  513
Christiernsson, H. .....................  259
Clason, G. .............................   38
Cronhamn, F. ...........................  300
Curman, C. .............................  137

Dahl, G. ...............................   27
Dahlander, G. R. .......................  395
Dahlgren, F. A. ........................  460
Dannström, Is. .........................  301
Davidson, W. ...........................   56
de Geer, L. ............................  458
Dente, J. ..............................  295
Dorsch, Lotten. ........................  281

Edgren, A. .............................  308
Edgren-Leffler, Anne Charl. ............  465
Edling, Dina ...........................  281
Edlund, E. .............................  372
Ek, Selma ..............................  281
Ekgren, C. E. ..........................  247
Elmlund, A. ............................  281

Fehr, F. A. ............................  197
Fich, A. H. E. .........................  444
Flygare-Carlén, Emilie .................  469
Francken, W. von .......................  518
Fredriksson, G. ........................  281

Friesen, C. von ........................   676
Friesen, S. von ........................   677

Geijerstam, G. af ......................   468
Gellerstedt, A. T. .....................   497
Grandinson, A. .........................   270
Grundström, C. .........................   513
Grunder, M. ............................   290
Gustafsson, R. .........................   430
Gyldén, H. .............................   370
Günther, J. ............................   300

Hagerman, H. ...........................   639
Hallén, A. .............................   304
Hallström, I. ..........................   302
Hartelius, T. J. .......................   134
Hartman, Ellen .........................   281
Hartman, V. ............................   281
Hazelius, A. ...........................   485
Hedberg, F. ............................   470
Hedin, A. ..............................   400
Hedin, Svante ..........................   281
Hellstenius, J. ........................   436
Henneberg, R. ..........................   296
Hernlund, C. H. ........................   677
Hildebrand, H. .........................   479
Hillberg, E. ...........................   281
Hintze, T. .............................   541
Hodell, F. .............................   430
Hollsién, B. ...........................   693
Holm, H. D. ............................   513
Holmqvist, V. ..........................   286
Hvasser, Elise .........................   281
Höjer, M. ..............................   404

Isæus, M. ..............................    29

Jacobsson, E. ..........................    26
Janzon, P. .............................   281
Jolin, J. ..............................   435
Josephson, L. ..........................   286
Jungstedt, A. ..........................   513
Jäderin, A. ............................   417
Jäderin, E. ............................   402

Kaiser, J. P. ..........................   199
Key, A. ................................   380
Key, Ellen  ............................   403
Kerfstedt, Amanda ......................   467
Kindborg, J. ...........................   513
Kinmansson, Helfrid ....................   281
Klein, G. ..............................   237
Klemming, G. ...........................   350
Kloed, V. ..............................   290
Knös, C. J. ............................   740
Konung Oscar II ........................   528
Kowalevski, Sophie .....................   391
Kronberg, J. ...........................   513
Kronprins Gustaf .......................   528
Kulle, A. ..............................   513
Kumlien, A. ............................    28
Kumlien, H. ............................    27
Köhler, O. .............................   129

Lagerberg, G. ..........................   528
Lagerberg, S. ..........................   528
Lagercrantz, J. R. .....................   528
Lagerström, G. O. ......................   203
Landqvist, C. A. E. ....................   200
Larsson, C. ............................   513
Leche, W. ..............................   389
Lejonhufvud, B. A. .....................   528
Levertin, A. ...........................   145
Liedbeck, C. H. ........................   149
Lindberg, J. A. ........................   513
Lindblom, W. ...........................   219
Lindhagen, C. A. .......................   245
Lindhagen, D. G. .......................   372
Lindman, A. ............................   513
Lindmark, K. ...........................   118
Lindström, K. A. .......................   419
Lindström, P. F. .......................   260
Lindroth, K. ...........................   582
Ljungman, K. G. ........................   198
Lorén, V. E. ...........................   673
Lovén, C. ..............................   381
Lovén, S. ..............................   366
Lundberg, C. A. ........................   676
Lundberg, T. ...........................   513
Lundqvist, E. ..........................   466
Lundqvist, C. F. .......................   281

Malmström, A. ..........................   499
Medin, A. ..............................    48
Medin, K. O. ...........................   610
Meijerberg, C. J. ......................   682
Meissner, A. ...........................   309
Melin, K. A. ...........................   467
Mittag-Leffler, G. .....................   391
Montan, E. V. ..........................   409
Montelius, O. ..........................   399
Murray, R. .............................   135
Möller, C. .............................   196

Norberg, Hildegard .....................   513
Nordenfalk, J. .........................   496
Nordenskiöld, A. E. ....................   368
Nordensvan, G. .........................   466
Nordqvist, G. ..........................   258
Norman, L. .............................   294
Nyblæus, G. ............................   133
Nyström, A. ............................   513
Nyström, Anton .........................   403
Nyström-Stopendahl, Jenny ..............   513

Ohlsson, I. ............................   308
Ouchterlony, Hanna .....................   667

Palm, G. W. ............................   513
Pauli, G. ..............................   513
Perséus, E. ............................   513
Personne, N. ...........................   281
Petterson, Anna ........................   290
Peterson, L. ...........................   312
Pettersson, O. .........................   390


Qvanten, E. von.........................   438

Rappe, Thorborg ........................   616
Retzius, G. ............................   381
Roos, Mathilda .........................   470
Rosen, A. von ..........................   528
Rosen, G. von ..........................   513
Rossander, C. J. .......................   563
Rubenson, A. ...........................   299
Rubenson, M. ...........................   247
Rubenson, R. ...........................   375
Rubenson. S. ...........................   539
Rudbeck, Z. ............................   528
Rvdberg, G. ............................   513
Rydberg, V. ............................   386

Saloman, G. ............................   513
Saloman, S. ............................   303
Sander, F. .............................   497
Schultzberg, A. ........................   513
Schultzberg, E. M. .....................   201
Sjöberg, G. ............................   213
Sjöding, A. ............................   202
Sjöstrand, J. A. .......................   200
Smedmark, O. ...........................   528
Snoilsky, G. ...........................   459
Sondén, M. .............................   577
Staaff, A. W. ..........................   204
Strandberg, P. .........................   418
Strindberg, A. .........................   464
Styffe, K. .............................   394
Svedbom, V. ............................   299
Sätherberg, H. .........................   469

Tamm, G. G. A. .........................   538
Taube, G. E. ...........................   528
Taube, Matilda .........................   305
Thegerström, F. ........................   281
Thorell, H. ............................   513
Tigerstedt, R. .........................   382
Tirén, J. ..............................   513
Torelius, G. ...........................   426
Torell, O. M. ..........................   378
Törner, G. F. ..........................   269
Törngren, L. M. ........................   133

Ugglas, G. af ..........................   240
Upmark, G. .............................   494
Utfall, J. G. von ......................   444

Wagner, R. .............................   289
Wahlberg, A. ...........................   513
Waldenström, P. ........................   211
Wall, R. ...............................   415
Wallander, A. ..........................   513
Walldén, W. ............................   408
Wallis, C. .............................   405
Warfvinge, F. W. .......................   570
Wennerberg, G. .........................   460
Wettergrund, Josephine .................   468
Whitlock, Anna .........................   402
Wieselgren, H. .........................   335
Willers, W. ............................   544
Willman, A. ............................   253
Winge, M. E. ...........................   513
Wirsén, C. D. af .......................   457

Zander, G. .............................   136
Zettervall, H. .........................    26
Zorn, A. ...............................   513

Åhlander, Thekla .......................   281
Åkerman, R. ............................   396
Ångström, C. A. ........................   395

Ödmann, A. .............................   281
Ödmansson, E. ..........................   574
Östberg, Caroline ......................   281


		Extra planscher:

Stockholm från Södermalm,

Från konstnärsverlden,

Chefer och sekundchefer vid i Stockholm garnisonerade
regementen

samt 40 Vignetter och slutstycken.

*


I.

En stockholmspromenad på 1880-talet.

0015_1.jpg

Klockan slår 7 i Klara nya kyrktorn,
som smärt och prydligt reser sig
öfver Norrmalms alla byggnader, till
och med högre än Allmänna
telefonbolagets genomskinliga tornbur.
Stadens öfriga kyrkor instämma i
väckareklangen.

Det är en vacker majmorgon.
Solen står redan högt öfver Djurgårdslandet, förgyller Katarinas fagra
kupol och de små vårgrönskande trädgårdstäpporna på södra
bärgen, smeker de sirliga utsmyckningarna på Tyska kyrkans nya
torn med dess klumpiga underdel, kastar glödande blickar på
fönsterna i kungliga slottets Logårdssida, på Wennbergska ångkvarnens
skorsten och stadens öfriga höga punkter, glittrar förföriskt på
Saltsjön och Norrström, sätter lif och färg i det vaknande Stockholm och
viger det till en verksam dag.

»Jag skulle tro, att det duger att se på!» utbrast en man till
hälften för sig själf, till hälften åt en annan som från södra 
Blasiiholmskajen betraktade den vidsträckta taflan i glänsande
morgonbelysning.

»Det är onekligen vackert», svarade den andre. »Herrn är
troligtvis ej häller hemma här.»

»Hvarför tror ni det, om jag får fråga?»

»Eftersom herrn är på benen redan klockan sju och bryr sig om
att beundra hvad stockholmarne ha för ögonen hvarje dag.»

»Hm! ... Ni tror kanske, att vi sofva hela förmiddagen och
inte ha någon känsla för vår vackra stad? ... Jag skall ha äran
upplysa ... men bör kanske först föreställa mig för er. Mitt namn
är C. L., stockholmare.»

»Mjuke tjänare! Jag heter P. P., östgöte, är landtbrukare och
har inte varit här på tjugu år.»

»Ledsamt för er, hr brukspatron, kanske också en fördel, ty nu
kan ni se alt med nyhetens behag. Jag skall ha äran upplysa, att
jag är född och uppfödd i Stockholm samt att jag hvar enda morgon,
då vädret inte är alldeles omedgörligt, går ut och fröjdar mig öfver
att vara stockholmare.»

»Verkligen! Annars påstår man, att en stockholmare aldrig har
reda på sin stad eller vet hvad den har att erbjuda, då det inte är
fråga om Hasselbacken eller andra förlustelseställen med mat- och
dricksvaror.»

»Förtal, hr brukspatron! ... Hör på, i dag kan jag slå mig
lös ...»

»Slår inte en stockholmare sig lös hvar enda dag?»

»Hvilka föreställningar har ni om oss? ... I dag kan jag slå
mig lös, säger jag, och det skulle roa mig att visa er Stockholm i
morgonskrud. Om ni vill, skola vi göra en lång promenad.»

Tillbudet antogs. Herrarne gingo fram åt Blasiiholmskajen.

»Inte många fartyg», anmärkte östgötapatronen.

»Här ligga endast mindre ångfartyg som gå ut åt Skärgården»,
upplyste stockholmaren, »och de komma inte förr än mot niotiden.
När Stockholm flyttar ut till landet, är här ett rörligt lif på
morgnarne mellan nio och tio samt mellan tre och fyra på dagen.»

Så fäste han främlingens uppmärksamhet på nationalmuseum,
hvilket dock var bekant redan från förra besöket, men
östgötapatronen gjorde några nationalekonomiska betraktelser öfver skillnaden
mellan 750,000, det ursprungliga anslaget, och 2,175,000, den
slutliga kostnadssumman.

»Vi ba nog reda på hvad de stockholmska härligheterna kosta
landet», tillade han.
Stockholm från Södra Blasiiholmshamnen.

»Det bästa geheimerådet Stüler har gjort», menade stockholmaren, 
hvilken ansåg sig därmed ha uttömt ämnet och pekade sedan
på raden af de stora byggnader som sträcker sig ända fram till Karl
XII:s torg. Han visade på Edelstamska huset, f. d. Höpkenska,
ombygdt på åttio-talet, och på Bolinderska palatset, ett venetianskt
praktverk af öfverintendenten Zettervall, samt på Grand Hôtel, Axel
Kumliens lärospån i stort.

Så fäste han främlingens uppmärksamhet på Lacave y C:a, det
spanska vinhuset under Fersenska terrassen, hvaröfver det från den
gamla  svenska  aristokratien  eröfrade  och i detta årtionde ombygda
Sörensenska huset
reser sina väldiga
torn, uppförda af
tegel, men tillkomna
genom trävaror.

0018_1.jpg  Sörensenska huset.

»Och där ha vi
Palmeska huset, så
kalladt, emedan
ingen med det
namnet har någon del
i det, fastän det för
öfrigt eges
våningsvis af olika
personer ... Det var där
ladan förut stod,
Mindre teatern,
guldsmeden Hammers
skådebana, men nu
har hr Hammer
där öppnat en
intressant utställning och försäljning af gamla och nya dyrbarheter
inom den högre konstindustrien. Det får ni se längre fram på
dagen, då ni också kan ta i betraktande Gustafsbergs utmärkta
parianarbeten och andra keramiska alster, liksom ni i Bolinderska
huset kan se dylika porslins- och fajansföremål från Rörstrand samt
en stor salubod för den Bolinderska firmans järnindustri.»

Man hade kommit till hörnet af Karl XII:s torg och
Kungsträdgårdsgatan, förr kallad Östra- och ännu längre tillbaka Lilla
Trädgårdsgatan, nu en ansenlig och ståtligt bebygd hufvudgata.

En väldig vattenstråle fräste tätt förbi vandrarne.

»Stockholm tvättar sig», upplyste hufvudstadsbon.

»Tvättar det hela kroppen?» sporde landtmannen.


»Hm! Inte just det», medgaf den förre, »men de förnämsta
delarne, de som mest falla i ögonen. Det är inte litet arbete och kostar
ansenligt. Tvagningen börjar här på norr och i sta’n vanligen den
1 april, på söder något senare, och så tvår man ända in i oktober
på norr och söder samt en månad längre i sta’n. Det sker med
sådana där stora slangar, men så ha vi många vattenvagnar för de
makadamiserade gatorna och för dem beräknas vattenåtgången till
43,700 kub.-meter. Till rännstenarne gå åt 16,600, till planteringarna 
24,200, till salutorgen 1,650 och till åkarestationerna 3,900.
Djurgården vattnas också. Det tar 500 kub.-meter. Alt är i runda
tal efter uppgifterna för 1886. Jag har alla siffrorna i hufvudet, ty
det intresserar mig.  I alt som alt behöfver Stockholm årligen 90,000
kub.-meter från vattenledningen för att hålla sig snygt utvärtes. Men
hvilka framsteg ha vi inte därigenom gjort i hälsovårdsafseende! Kom
i håg, att vi också ha några och fyrtio vattenkastare.»

»Men vattnet från Årstaviken är ju ofta blackt och obehagligt?»

»Sådant har händt och kommer sig af lerans uppslamning, men
det afhjälpes, om också med drygare kostnader för filtreringen. Det
kan gå till sina 30,000 kr. Ni må inte tro, att något underlåtes för att
iakttaga vattenledningsvattnets beskaffenhet. Kemiska analyser fortgå
ständigt vid ett särskildt laboratorium. Jag kan dessutom upplysa,
att vi bara till ett reservpumpverk år 1886 lånade upp 90,000 kr.
samt att i det årets stat upptogos inte mindre än 80,000 kr. för
utsträckningen af rörledningarna och 12,000 för servisledningen. För
öfrigt betala vi ett par och tjugu tusen kr. årligen till vattenledningens
underhåll samt ytterligare några tusen till oförutsedda arbeten. Ni
finner således, att vi offra stora summor för att göra
vattenförbrukningen så allmän och ymnig som möjligt.»

»Och ändå luktar det inte alltid godt i Stockholm», invände
landtmannen.  »Hvem är det som sopar gatorna?»

»Dels enskilda, dels de gaturenhållningsbolag som åtaga sig
arbetet på entreprenad. Till ett af dessa bolag betalar staden nära
50,000 kr. om året bara i en enda stadsdel, men så hålla bolagen
också sitt folk och sina hästar i godt stånd.»

Man var nu framme vid Årsenalsgatan, och främlingen hade
stannat för att söka komma under fund med Frithiof Kjellbergs
basreliefer på Järnkontorets hus, då han plötsligt insveptes i ett tjockt
dammoln. Han uttryckte sin förvåning öfver att man sopade gatan
utan att fukta henne, då man likväl använde så mycket vatten för
att spola staden.

Stockholmaren såg kanske litet förlägen ut. Han hade så gärna
velat att främlingen skulle få den bästa föreställning om hufvudstaden,
men måste medgifva, att anmärkningen vore fullt befogad, liksom
han ej häller kunde neka, att under dagens lopp mycken illaluktande 
hästspillning samlade sig på gatorna, utan att man här, såsom
i andra stora städer, sökte förr än följande morgon bortskaffa
orenligheten.

Renhållningskärra.

»Jag är van vid min morgonpipa», förklarade landtmannen och
såg sig omkring. »Ha vi ingen tobaksbod i granskapet.»

Han tog upp ett fint fodral och drog fram en liten vacker
sjöskumspipa.

Stockholmaren bjöd en cigarr och förklarade, att cigarrbodarne
ej öppnades förr än klockan åtta.

»Jag har hört, att de hållas öppna hela dygnet», yttrade
landtmannen.

Stockholmaren  upplyste, att sådana bodar sällan stängas före
midnatt samt att några fortsätta affärerna ända till klockan ett och
tu, men sedan hållas stängda till klockan åtta på morgonen, hvilket
landtmannen fann vara alldeles upp- och nedvändt.

»Hvad håller man på med här?» utbrast han helt förvånad.
»Så mycket folk och så tidigt i verksamhet!»

Han upplystes, att nya skenor för spårvagnarna utlades.

»Det är raskt arbete», tillade stockholmaren, »och det
verkställes utan att spårvägstrafiken afbrytes. Man börjar senast klockan
fyra på morgonen, ibland klockan tu. Vanliga tiden för dagsarbetets
början är annars klockan sex, men brefbärarnes morgonfriska
förtrupp, den som tömmer breflådorna i gathörnen, de efter d:r Wibergs
system inrättade säkerhetslådorna, göra första skörden redan klockan
half sex ... Där ser ni flere brefbärare. De ha infunnit sig på
centralpostkontoret före klockan sju och nu ila de till dagens första
brefutdelning.»

»Det tycker jag om», sade landtmannen. »Men hvad kan det
vara för en gammal kvinna, som jag ser springa in och ut i
husportarne? Hon tycks ha förskräckligt brådtom.»

Tidningsgumma.

Brefbärare.

»Det är sista länken i tidningsväsendets
långa kedja, ett af de många tidningsbuden,
som besörja morgonbladens utdelning till
prenumeranterne. De måste vara tidigt på
benen. Redan innan sex skola de inställa sig
på tidningsexpeditionen, och olyckliga om de
komma för sent till någon prenumerant vid
Hornstull eller borta vid Grundsborg, vädret
må vara hvilket som hälst, i regn och storm,
snöyra, mörker och tjugu graders köld. Några
af dem ha öfver hundra särskilda dörrar att
ringa på.»

»Ha de bra betaldt?»

»Högst tio kr. i månaden, och platserna
äro mycket eftersökta.»

»Hvad göra de se’n på dagen?»

»De hvila sig ofta med att skura trappor
och förstugor, gå i hjälphus och se efter sina egna barn, koka mat
och laga strumpor åt sina män samt komma först sent på natten i
säng ... Hvad säger ni om den stockholmska morgonverksamheten?
Här har ni nu innan klockan åtta sett
gatsopare, vattensprutare, spårvägsarbetare,
brefbärare, stensättare, murare,
tidningsbud och många flere som varit i
verksamhet redan ett par timmar, några mycket
längre. Se t. ex. på mjölkbuden och på de
där små handkärrorna som tillhöra
mjölkbolaget Audumbla. Det är två eller tre
timmar sedan de sattes i rörelse.»

»Ja, ja, men så lata sig nog andra
stockholmare till långt fram på dagen.»

»Hvad tror ni då om tjänstflickor,
drängar, torgfruar, lärgossar och om dem
som  stå i bröd- och mjölkmagasin eller
betjäna allmänheten på bolagskrogarne? ...
Men får jag nu kanske bjuda på ett glas vatten?»

»På edert prisade vattenlednings?» smålog östgöten.

»Inte just det, fastän det nog låter dricka sig», svarade
stockholmaren. »Nu menar jag ett glas Vichy- eller Bilinervatten.»

0022_1.jpg Mjölkkärra.

»Hvarför inte?  Det lär vara stockholmssed om morgnarna, och
man får ta seden dit man kommer.»

»Då gå vi här in i torget. Det heter alltid i torget, då vi tala
om Karl XIII:s, den gamla
Kungsträdgården, som Karl
Johan förvandlade till en
tråkig sandplats med en
dubbelallé på hvardera långsidan,
men som i vår tid åtminstone 
officielt återfått sitt
namn och till en del äfven
sin egenskap af trädgård, med,
såsom ni ser, busk- och
trädgrupper, gräsmattor och
blommor. Det är vår finaste
promenadplats, om också inte vår
vackraste. Men så här tidigt på dagen synes ej mycket folk i
alléerna. De som gå med brådskande steg snedt öfver platsen äro inga
lustvandrare. Det är menniskor med tidiga sysselsättningar, mödans
trälar, som ila att ta arbetsoket på sina skuldror. I alléerna ser ni
bara en och annan, som är ute och går
på morgonen för sin hälsas skull.»

»Tänk, något sådant känna vi inte
till på landet ... Men hvad är det där
för en maskin?»

0022_2.jpg Personvåg.

»Det är den nyaste personvågen. Den
hör också till våra morgonvanor numera.
Man vill gärna se huru vigtig man är och så
ställer man sig på fotsteget och sticker ett
femöresstycke i munnen på lejonhufvudet,
och genast visar sig en siffra som
angifver vigten i kilogram. Men ni får ej väga
mer än 125 kilogram. Vi ha också de
gamla personvågarne med kullor som
förrätta vägningen och lemna ordentlig
vågsedel, men de nya vågarne sköta sig sjelfva.
Det är 1887 års uppfinning.»

»Ja, hvad hittar man inte på här i staden.»

»De där herrarne jag senast hälsade på», återtog stockholmaren, 
»komma från Zanders gymnastik, några också från fäktsalen och
friskgymnastiken, men det är i synnerhet sjukgymnastik som anlitas
om morgnarne, mera dock för att förekomma sjukdomar än bota
dem, dels manuel, dels mekanisk gymnastik hos d:r Zander eller d:r
Levertin. Vi ha två stora mediko-mekaniska gymnastikinrättningar,
en vid Malmtorgsgatan och en vid Stureplan, bägge i förening med
varmbad-anstalter som anlagts och förestås af professor Curman. Till
de gymnastikerna går hvar morgon, med undantag af de egentliga
sommarmånaderne, en stor del af Stockholms bildade och något så
när bemedlade mankön för att låta bulta sig i maggropen, knacka sig
på hufvudskålen och nypa sig i smalbenen ... Se så nu äro vi vid
vattenbutiken! Vi ha en hel mängd vattenstånd, de flesta tillhörande
apoteket Nordstjärnan och som öppnas klockan sju på morgonen
samt hållas öppna till klockan elfva på natten, men den förnämsta
inrättningen för utminutering af konstgjorda vatten är den här s. k.
vattenbutiken.»

Herrarne slogo sig ned på en af sofforna utanför fru Malmgrens
vattenbutik vid general-landtmäterikontorets understa bottenvåning.

0023_1.jpg Vattenbutiken i Kungsträdgården.

»Stockholms äldsta inrättning af det slaget som började mycket
anspråkslöst för några och tretio år sedan», upplyste stockholmaren,
xoch visserligen inte ännu är något storartadt établissement, men en
angenäm hviloplats och riktig brunnsinrättning, kan man säga, ty här
drickas alla möjliga konstgjorda vatten, i synnerhet af Apotekarnes 
mineralvattensaktiebolags omtyckta tillverkning, mest om morgnarne.
Det fins stockholmare som föredra att här dricka sitt Ronneby och
Porla, ty äfven naturliga hälsovatten äro att tillgå, framför att fara
till sjelfva brunnsorten, där de inte ha Hasselbacken i middagsperspektiv.  
Butiken öppnas redan klockan half sju. Fru Malmgren har
här haft sin vattenutskänkande verksamhet i bortåt fyrtio år och själf
innehaft lägenheten i öfver tjugu. Affären tycks gå bra, ty här är
fullt med folk större delen af dagen, i synnerhet då vädret är vackert
och varmt. På regniga och kyliga dagar är här tämligen tomt, hvarför
frun inte är älskare af annat vatten än det som flyter ur hennes egna
buteljer.»

Sedan herrarne tömt hvar sin flaska Vichy, tyckte landtpatron,
att de gärna kunde fortsätta promenaden, hvarför de drogo sig norr
ut. Klockan slog åtta i Jakob.

»Se där kommer paraden, tror jag», yttrade herrn från landet,
då han varseblef en trupp som i fast marschtakt rörde sig fram åt
Hamngatan.

»Ah nej», upplyste stockholmaren.
»Det är bara ett kompani gardister som
varit ute på en promenade militaire på
morgonkvisten. Som ni ser, är det ungt,
raskt folk med god hållning. Våra
gardesregementen äro min sann annorlunda
nu än förr. De ha följt med sin tid,
få också riktig skolundervisning i
kasernen.»

»Fjärde hufvudtiteln tycks då ha
åtminstone någon välsignelse med sig»,
förklarade östgötapatronen. »Men där
kommer ännu en trupp.»

»Det är norska gardet, präktigt folk.»

0024_1.jpg Norsk skarpskytt.

»Ja så, norska skarpskyttarne!
Springa de alltid så där? Det ser ut,
som vore fara å färde, som skulle de
ila till det hotade Norges undsättning.
Men det är hurtige gutter och bra se de
ut... Nej, se så många flickor i portarne!»

»Nå, hvad tycker ni om den där truppen som nu svänger in i
torget? Det är gossarne från Norra latinläroverket, från Södra kanske
också, Realläroverket, Beskowska skolan och Nya elementarskolan.»

»Åh, skola de också ut och exercera! Jo, jag tackar, riktigt
militärisk hållning ... Och de där pysarne som komma från andra
hållet?»

»Det är några hundra folkskolegossar. Nu ha de fått uniformsblusar 
af mörkblått ylle. Förr hade de bara linneblusar. Det är
Föreningen för främjande af skolungdomens vapenöfningar som består
en god del af utrustningen, men återstoden har samlats genom
frivilliga bidrag af allmänheten. Pojkarne äro glada och lyckliga att
få komma ut på fältmarsch.  Öfverstelöjtnant W. v. Francken, de
krigiska lekarnes vän och gynnare, kommer nog ut och ser på dem.»

»Här tycks vara en riktig militärstat om morgnarne.»

»Det är nog bättre än så. Det är friskhet och hurtighet som
fostras hos skolungdomen, en behöflig motvigt till läxläsning och
stillasittande. Dessa utmarscher äro en vigtig del af vårt stockholmslif,
det där lifvet som ni inbillar er vara bara lätja och vällefnad.»

0025_1.jpg Folkskolegossar.

»Får man inte se Stockholms frivilliga skarpskyttekår också?»

»Jo ibland, på helgdagarne. Men våra skarpskyttar äro få nu
för tiden. Rörelsen har lefvat ut sin tid, och åttio-talets utmarscher
kunna ej jämföras med sextio-talets, som
voro verkliga folkfester ... Men ser ni                           
de där gula vagnarne, som köras med så
rask fart?»

»Är det ammunitionsvagnar?»

»Det är brödvagnar af nytt slag. De
höra också till det stockholmska
morgonlifvet. De äro inte ämnade för
brödkonsumenterne omedelbart, utan för
brödbodarne. Här skickar bagaren inte hem
brödet till kunderna, utan låter dem köpa
det i brödboden.»

»Jag påminner mig, att Stockholms
bagarbodar inte voro mycket aptitliga.»

»De voro inte, men nu äro de. Kom
med ett stycke fram här på Norrlandsgatan, 
skall ni få se huru en af våra
brödbodar ser ut nu för tiden. Den som
ni ser där i hörnet af Jakobs Bärgsgata,
i det fiffiga, nyligen ombygda huset,
öfverträffas i utrymme, snygghet och prydlighet sannerligen inte af någon
sådan bod i Paris. Och det är inte den enda, må ni tro. Den
boden och det huset med ändamålsenligt bageri tillhöra innehafvaren
af danska ångbageriet, hofleverantören, finbagaren och
spisbrödfabrikanten C. W. Schumacher. Går ni till Stora Badstugatan, skall ni
bredvid Adolf Fredriks kyrkogård få se en annan fin bagarebod i ett
ännu ståtligare palats som tillhör bagaren F. A. Reinhold. Litet
hvarstädes för öfrigt finnas sådana bodar, om ock inte så stora.
Schumacher har några och tjugu för egen räkning och dessutom
en vid Drottningholm samt lemnar bröd också till andra
försäljningsställen. De där präktiga vagnarne äro hans påhitt, och de
finna nu efterföljd öfver alt här. Sällan ser man nu för tiden en
bagarpojke springa omkring med brödkorgen på hufvudet. Äfven de
öppna brödkärrorna hålla på att försvinna. Nu skall det vara stora,
täckta vagnar med prydligt yttre och renligt inre, på hvilka finnes
en ordentlig kuskbock, och där kringköraren icke, som förr, sitter i
en korg med mjukt bröd. Detta är en förbättring. En annan, ej
mindre väsentlig, är att man nu för tiden verkligen kan få ordentligt
gräddadt bröd, något som förut var omöjligt och som verkligen inte
ingick häller i allmänhetens fordringar ... Nu ha vi också ej få
goda bagare, såsom W. Karsten, för öfrigt gammalt bagarenamn,
Waldemar Feith, m. fl.»

0025_1.jpg  Brödvagn.

»Är det för öfrigt något att se åt det hållet?» frågade landtpatronen.

»Vi äro i granskapet af Stockholms finaste stadsdel», förklarade
följeslagaren och förde
främlingen genom Humlegården
upp till Villastaden och de
andra nybygda delarna af Ladugårdslandet.

»Skall nu heta Östermalm», 
sade stockholmaren,
enligt stadsfullmäktiges, en kvaf
sommarafton 1885, med 38 mot
32 röster fattade och sedan
af öfverståthållareämbetet
faststälda beslut.»

Landtmannen uttryckte.
sin förvåning öfver alla dessa
nya saker och platser, men
stockholmaren försäkrade
honom, att detta vore blott en
ringa del af det nya Stockholm och ville föra honom långt därifrån
till Vasastaden i nord-nordvästra utkanten och sedan till
Kungsholmen och till Söder för att visa huru mycket man bygt under
åttiotalet, men kamraten var redan trött. Då tog stockholmaren och
satte både honom och sig i en liten spårvagn vid Karlavägen, och
de åkte ned till Humlegårdsgatan, där de bytte ut den vagnen mot
en mycket större och foro med denna, som var öppen och
således lemnade fri utsigt åt alla sidor, på Ringlinien nedåt
Roslagstorg och Tegnérgatan, sågo en skymt af Immanuelskyrkan, så förbi
Adolf Fredrik in på Drottninggatan och ned till långa, palatsuppfylda 
Vasagatan, hvarvid landtmannen erkände, att han aldrig kunnat
föreställa sig, att det nya Stockholm vore så vidsträckt och hade så
präktiga hus. Vasagatan gjorde i synnerhet intryck.


»Staden har ju tillväxt på ett alldeles förvånande sätt», sade han,
hvilket yttrande stockholmaren förklarade vara lika träffande, som
vittnande om god iakttagelseförmåga.

De hade följt med spårvagnen öfver Vasabron, sett baksidan af
Helgeandsholmen, som landtmannen tyckte skämde bort taflan, snuddat
förbi fruktmarknaden på Munkbrotorget och den stora tillförseln af
matvaror på Kornhamstorg, farit rundt om den inre staden, sett
rörelsen på skeppsbron och de många ångfartygen vid kajen samt stego
nu ur på Norrbro. Östgötaherrn tillkännagaf 
sig vara ganska matfrisk. Stockholmaren 
förklarade, att eftersom klockan
nu vore öfver nio, kunde frukost erhållas
på operakällaren, men om brukspatron föredroge en kopp kaffe eller
té med smör, ägg o. s. v., hade man Strömparterren närmast eller
också kunde man gå till Operakaféts s. k. Lagerlund eller till Tysta
Mari eller någon annan af de öfriga väl försedda och högst
aktningsvärda samt af endast gentlemen and ladies besökta kaffeställena vid
Regeringsgatan, eller till Grand Café vid Drottninggatan o. s. v.

0027_1.jpg Allmänna tidningskontoret.

Landtmannen uttalade sig för en biffstek på operakällaren, satte
sig  vid  ett  af fönstren åt Gustaf Adolfs torg, såg på folket och 
förklarade, att det tycktes som vore hela Stockholm nu på benen. Torget
vimlade af fotgängare och åkande, tyckte han. Stockholmaren
menade, att rörelsen ännu icke vore synnerligt stor.

»Utmärkt ställe, den här operakällaren!» yttrade landtmannen.

Efter slutad frukost ville han läsa Östgöta-Correspondenten, men
den fans icke på operakällaren.

»Fröken Nordqvist har nog den tidningen», sade stockholmaren
och förde sin vandringsgäst öfver gatan till Allmänna tidningskontoret 
vid Gustaf Adolfs torg.

»Det fins ett stort antal sådana tidningsläsnings- och försäljningskontor», 
upplyste han, »och de flesta ha tillkommit på åttio-talet, men
det äldsta och förnämsta är det här i hjärtat af Stockholm, besökt
af hundratals personer dagligen.»

Herrarne trädde in i ett smalt, men ganska långt rum. Vid
disken var stark trängsel. Man slets om tidningarna som lågo i stora
högar för köpare och läsare, af hvilka senare några i största hast
ögnade igenom det ena bladet efter det andra, slängde ifrån sig en
femöresslant och skyndade ut. Andra nöjde sig med en tidning, men
den studerade de noga från början till slut på stolarne vid långväggen
och betalade två öre.

»Jag får väl gå hem till mitt logis nu», sade landtmannen, »för
jag behöfver skrifva ett bref. Jag bor på Suède.»

»Bref kan ni skrifva här», upplyste stockholmaren.»

Men så kom östgöten i håg, att han måste tala med värden på
Suède.

»Också det kan ni göra här», sade stockholmaren. »Tidningskontoren 
äro försedda med telefon.»

»Här finnas», tillade han, »biljetter till alla enskilda teatrar i
Stockholm. Operatexter och annan lätt literatur kan ni också köpa här.»

»Ett riktigt märkvärdigt tidningskontor», förklarade östgöten.

»Lokalen är, som ni ser, icke öfverdrifvet stor», anmärkte
stockholmaren, »men kostar likväl 4,000 kronor i årlig hyra.»

»Klockan är tio», fortsatte han.» »Vi ska’ göra ett slag öfver
Norrbro»,

»Jag känner mig liksom sjösjuk», sade landtmannen och
bleknade.

Stockholmaren såg förvånad på honom.

»Det kommer sig visst af taket på den där byggnaden», menade
östgöten. »Det går ju i vågor.»

Det var basarbyggnaden, som stockholmaren skämts för att visat
östgöten.

»Hur går det med stallet?» sporde den senare.

»Går inte alls», sade hufvudstadsmannen. »Det står... Men
de som gå här det är ämbets- och tjänstemän. Ser ni den där
gladlynte, trygge och något satte herrn, det är ett justitieråd. Han ser
inte gammal ut, men har varit medlem af konungens högsta domstol
i nära tretio år, bekant person i Stockholm, och den andre herrn är
också justitieråd, tio år äldre i lefnad, men ej i tjänst. Den där långe
magre där är justitierådet...»

»Är det bara justitieråd här på Norrbro?» frågade östgöten
förvånad.

»Visst inte! Jag visade på dem jag fick först syn på. Där
kommer själfve excellensen, statsministern, frimodig och ungdomlig.»

»Och han, som är näst efter kungen, går till fots! Han ser ja
helt civil ut.»

»Ni trodde kanske, att han skulle åka i sjuglasvagn med åtta
hästar och vara draperad i riksrådspurpur med hermeliner. Det är
för länge sedan slut. Nu ser man på sin höjd en trekantig hatt öfver
en helt vanlig gammal paletot och där under endast ett par mörkblå
benkläder med guldgalon, .samt långt ned kanske ett par gummigaloscher.
Statsministern går helt borgerligt till fots, blandad med mängden, och
hans excellens utrikesministern ståtar ej mera. Där kommer ett annat
statsråd som kostat på sig en hyrkusk. Ni finner inga högtidskarosser 
som dragas af spannhästar, men många ensitsiga droskor. Det
är läkaredroskor. I den där åker professor W., i den där näst doktor
H., så kommer professor S. Där ha vi doktor J., han som pumpar!
Och doktor S. som opererar drottningar. Hela läkarekåren är i
rörelse så här dags på dagen. Men det är ändå mera ämbets- och
tjänstemän som begifva sig till sina ämbetsverk.»

»Man kan inte se någon skillnad på högre och lägre, om inte
i åldern.»

»Det är nog sant. En stockholmare ser ungefär likadan ut,
antingen han är expeditionschef eller extra ordinarie. Den senare
förekommer kanske endast något vigtigare. Ingen med personerna
obekant skiljer ett justitieråd från en kassör i pantlåneinrättningen.»

»Det är verkligen mycket mindre stat hos byråkratien på gatan
än hvad man föreställer sig», yttrade landtmannen.

»Kanske inte endast på gatan», sade stockholmaren. »Men nu
ha vi storstadslifvet i full gång, som ni ser. Detta är blott det yttre
lifvet. Det inre kan jag ännu inte visa er. Det fordrar lång tid att
studera.»

Landtmannen beslöt att använda förmiddagen till besök i nationalmuseum, 
konstföreningen och Blanchs utställning samt att också taga
i betraktande lifrustkammaren, Riddarholmskyrkan, 
landtbruksakademiens museum, nordiska museum, konstslöjdutställningen och
slöjdföreningens museum, naturhistoriska riksmuseum, fiskerimuseum och
ännu några andra samlingar.

»Det bör jag väl hinna med», sade han förtröstansfullt.

Stockholmaren log och stämde möte med honom fram på middagen.

***

Klockan är tre på dagen. Stockholmaren har fört sin nye, af
förmiddagsarbetet något trötte vän åter till Kungsträdgården.

»Det är inte vår enda promenadplats», säger han, »men den enda
som gillas af den fina verlden. Här träffas denna hvarje middag
under åtta eller nio månader af året, och här har man tillfälle att lära
känna icke blott hennes medlemmars utseende, utan äfven deras
historia, hvilka förlofningar som senast ingåtts och dem som snart skola
ingås, liksom dem hvilka slagits upp eller komma att slås upp, huru
mycket friherrinnan X. betalt fröknarna Lundin för den charmanta
— heter också gudomliga — balklädningen som väckte så mycket
uppseende på senaste amaranten, hvilken som skall aflösa markis Z.
i grefvinnan Y:s intimaste ynnest, då han förflyttas till en annan
ministerpost och hvilken som kommer att öfvertaga hans mera diplomatiska 
plats, hvilken som varit ’sötast’ i nya pjesen, fru Hartman eller
fröken Björkegren, om man i år skall fara till Vichy eller Karlsbad
eller lägga sig på västkusten ... Nej, se där är hans majestät!»

»Så enkel, till fots, civilklädd och bara två kavaljerer!... Hvad
han hälsar vänligt!»

»Här kommer en god del af Första kammaren, och så ha vi
några af börsens flyttbara pelare, ett par storfabrikanter och
bankdirektörer och där alla de nvförlofvade af societeten samt en hel
skara af både fina och förnäma damer eller endast fina, men som
alla gifva glans åt samhället.»

»Hvem är den där unge mannen som ser så distingerad ut?»

»En helt obetydlig figur, en af dem som drifva här i östra allén
på den fashionabla promenadtiden för att inbilla folk, att de höra till
societeten, en som med skrytsam omständlighet hälsar på gamla
friherrinnan X för att visa hvilka förnäma bekantskaper han har och
hakar sig fast vid någon skådespelare på modet för att sedan kunna
tala om, att han i middags gick en stund i torget med sin vän
Fredrikson eller sin vän Ödmann, hälsade på fröken Ek och nickade åt
vännen Svante.»

»Nej, se den där gamle eleganten! Honom känner jag igen»,
utropade landtmannen helt glad öfver att se ett sedan tjugu år förut
honom bekant ansigte.

»Det tror jag nog», medgaf stockholmaren. »Den gamle vicomten
är ännu lika elegant, går ännu med samma lätta fjät och ungdomliga 
hållning, är i hår och skägg hvit som en dufva, i kroppen lika
rörlig som en ärla. Det är onekligen något utsökt i hela företeelsen.
Man drar kanske litet på munnen åt honom, men är alltid hedrad af
hans sällskap, och får man möjlighet att bjuda honom på sin supé,
är man öfverlycklig. Han kommer, det vet man, ty han är artigheten 
själf och beundrar gärna de svenska damerna. Han är fortfarande 
ett verkligt lejon, något riktigt pschutt, skulle man säga i Paris.»

»Men där kommer en helt annan företeelse. Hvem är den där
brede, trygge mannen med det kraftiga ansigtsuttrycket och frimodiga
hållningen?»

»Också en diplomat, har åtminstone varit det. Nu är han i
disponibilitet, men hälsar gärna på sina kära svenskar igen. Han var
sändebud från den stora republiken på andra sidan verldshafvet, en
främling som försvenskat sig, talar vårt språk och tar noggrann reda
på alla våra förhållanden, också mycket omtyckt af stockholmarne.»

»Hvilken utomordentlig skönhet!»

Landtmannen stannade helt betagen och såg efter en af de
promenerande damerna.

»Hör också till diplomatien», upplyste stockholmaren. »Det är
den sköna señora C, hon som tager priset såsom den älskvärdaste
och, mest förtjusande ... Men där har ni en af den svenska
aristokatriens skönaste blommor, grefvinnan v. P,, hvilken är minst lika
chic som någon dam på modet i Paris ... Egentligen är det
ingenting som skiljer den fina verlden i Stockholm, åtminstone sådan man
ser henne här i torget, från den verlden i Paris, Wien och Berlin.
En stockholmska klär sig i de flesta fall lika smakfullt, för sig lika
bra och ser ofta mycket bättre ut, fastän hon inte är hertiginna eller
ens markisinna.»

»Ja, det är en fåfängans marknad», sade östgötapatronen.

»Det är kanske inte bättre på Skenninge marknad», menade
stockholmaren. »Alt är relativt. Men vill ni lära känna en annan
del af Kungsträdgårdens folklif, så se dit midt på stora planen mellan
de vackra planteringarna. Där har unga Stockholm sin promenad
med hök och dufva, bollkastning, rephoppande och andra ungdomliga 
lekar, öfvervakade af mödrar, barnjungfrur och schweizer-bonner.
Och kommer ni hit på söndagen, är det ej häller här i allén samma
publik som i dag. Då är här ännu mera folk, men af annat slag,
fastän kanske i det yttre lika fint. Då komma bodherrarne, af hvilka
mer än en har så eleganta fasoner, att han kunde tagas för vicomtens 
obefintlige legationssekreterare, karlar som slita och släpa 
innanför disken hela veckan, men på söndagen veta att roa sig, som nyss
förut varit på operakällaren och förtärt salta biten och nu vänta på
paraden.»

»På den vänta också», fortfor stockholmaren, »de söndagsfirande
butikfröknarna i nätta och smakfulla toaletter. Stockholmskan förstår
sig på toaletten, antingen hon köper sina hattar hos Folckers eller
Wilhelmis eller hör till dem som förfärdiga de hattarne, antingen hon
åker i eget ekipasch eller i åkaredroska eller går till fots, antingen
hon njuter förnämhetens eller rikedomens ljufva tillvaro eller står hos
Meeths, sitter i en bank eller säljer hårnålar i en liten diversebod
vid Hornsgatan... Och så kommer paraden! Det är ett söndagsnöje
som ni inte får försumma, i fall ni stannar veckan ut. Den dels
civila, dels frivilliga militära förtruppen är värd att skåda. Efter detta
folkuppbåd marscherar en poliskonstapel med militärisk hållning och
så kommer vackre Herrman — det är naturligtvis Svea garde — det
vill säga regementstrumslagaren, fanjunkaren O. F. Herrman, en ståtlig
företeelse i spetsen för den käcka truppen, hvars musik han leder
med lika prydlig hållning som taktfast arm. Så ha vi själfva
musikkåren, herrar håboister, som också kunna vara medlemmar, af
kungliga hofkapellet, pipare, tallriksslagare, triangelpinglare och
trumslagare i parti, och derefter marscherar den ståtliga truppen. Det där
kan man se hvar dag, men bör skåda det företrädesvis på söndagen,
inte så mycket för sjelfva paradens skull, som inte mera för
söndagsfolket, som följer med, som tränges i Kungsträdgården och på
Gustaf Adolfs torg.»

»Och på söndagseftermiddagen?»

»Då är det sommartiden inte mycket folk här i Kungsträdgården,
men under andra årstider ganska lifligt, och då är middagspubliken
tillökt med stockholmsjungfrurna, hvilkas fristund ofta inte börjar
förr än vid aftonens inbrott. Det var en tid då våra tjänstflickor
igenkändes af sina schaletter, de små hufvuddukarne af siden, men
nu ser man endast undantagsvis en sådan schalett. Nu kläder äfven
tjänstekvinnor sig i hatt.»,

»Och det tillåter deras matmödrar?» sporde landtmannen
förvånad.

»Hvad kunna de göra åt den saken? > svarade stockholmaren.
»En tjänare är väl också människa och bör ha frihet att kläda sig
efter behag.»

Östgöten skakade på hufvudet, men emedan han kände sig hungrig,
så frågade han efter Berns’ salong.

»Det skall ju vara det förnämsta af alt?» tillade han.

»Berns’ salong är onekligen en institution af stor betydelse»,
Vaktparaden.  Efter W. Wallander.
medgaf stockholmaren, »så stor, att jag inte nu hinner redogöra för
den, men kom med, kan ni själf få se.»

Herrarne löste hvar sin middagsbiljett för 1.75 och inträdde i stora
salongen, hvars prakt slog landtpatronen med häpnad. Han såg sig
omkring med vördnad, betraktade det präktiga taket med förtjusning,
gjorde sig noga underrättad om hvilka alla gubbarne i bröstbild vore,
lyssnade till musiken med hänförelse och höll på att glömma hungern.

Stockholmaren påminde om det egentliga ändamålet för deras
ditkomst, och så framträdde brukspatron med djup aktning till det
stora smörgåsbordet, där han armbågades med några dussin andra
främlingar samt någon enstaka inföding. Han slog sig sedan med
stockholmaren ned vid ett prydligt dukadt bord, fäste servietten med
andakt under hakan och bjöd genast på en butelj champagne.

Efter kaffet och den ungerska militärkonserten gjorde herrarne
några slag i Berzelii park, hvarpå de satte sig i spårvagnen vid
Norrmalmstorg och foro till Djurgården. Under det de åkte Strandgatan
fram åt, visade stockholmaren på de nya, ståtliga husen vid den gatan.

Då spektaklet å Djurgårdsteatern var slutadt, begåfvo de sig ned
till Alkärret och stego om bord på en »nattbåt» som förde dem till
den rikt upplysta, af människor öfverfylda Strömparterren, hvarifrån
musiken ljöd långt ut åt vattnet samt högt upp på Norrbro och ända
bort till Strömsborg, där också stark belysning och sprittande musik
förenade sig med den stockholmska försommarnattens eget ljusa behag.

När östgötapatronen och hans följeslagare sedan långsamt
vandrade längs Strömgatans breda väg, för sin utsigt en af de skönaste
i Europa, ned åt Karl XII:s torg igen, förbi några af samhällets
olycksbarn af båda könen, fula skuggor i aftonskimret, och hörde musiken
från de två strömförlustelseställena blanda sina toner med ljudet
från musiken utanför Berns’ salong och från Blanchs kafé samt
när de därefter nalkades det sist nämda och funno belysningen där
ännu mera bländande, folkskarorna mycket tätare och lifligheten
kanske ännu mera vaken, sporde landtmannen, om Stockholm då
aldrig sofver. Själf var han af den långa promenaden så trött, att
han strax efter tolf tog för den gången afsked af stockholmslifvet, af
hvilket han dock sett endast de allra yttersta sidorna. Han erkände,
att det öfverträffat alt hvad han förestält sig samt att det stockholmslif 
han nu såg på åttiotalet vore något helt annorlunda, något mycket
rikare och intressantare än det, med hvilket han gjort bekantskap
under det första besöket i hufvudstaden.

*


II.

Huru man bygger och bor i Stockholm.

Säg mig huru du bor, och jag skall säga dig hvem du är.
Visa mig byggnaderne i dina stora städer, och jag skall
säga dig ditt folks karaktär. Arkitektens konst är något
bland det första man bör taga i betraktande, när man
vill lära känna samhället.

Det var en tid, icke så länge sedan, då det stod illa till med
den konsten i Stockholm. Den långvariga bristen på företagsamhet i
byggnadsväg var icke ämnad att uppmuntra arkitekter. Ända långt
in på sjuttiotalet bygde man nästan ingenting, fastän folkökningen då
gått upp till nära två och en half procent om året. Slutligen viste
mången stockholmare icke hvar han skulle få tak öfver hufvudet, och
detta var fallet ej blott bland de fattiga, utan äfven bland de
välbärgade, bland dem som kunde betala rätt dryga hyror.

Detta borde åttiotalets stockholmare ha i friskt minne, och
likväl låter det nu, när vi läsa annonser om 5,555 till uthyrning lediga
rum (se Hyreslistan i augusti 1887), såsom en saga, då någon talar
om bostadsbristen i förra årtiondet. Man tänker ej mera på den
sorgliga tid, då så många husvilla nödgades flytta in i Sieverska kasernen,
i f. d. Kolerasjukhuset, i Westmans Fåfänga eller bo i tältstaden vid
Tyskbagarebärgen, där nu en tätt bebygd stadsdel lemnar åt tusental
tak öfver hufvudet och riktiga tegelväggar, om ock till en del
mindre väl hopkomna.

Det var nödvändigheten som tvang stockholmarne att bygga. De
tillfälliga härbärgena måste ersättas af verkliga bostäder. Först tog
människokärleken i tu med saken, så bildade man bostadsföreningar,
och snart kom spekulationen med i spelet. Genom pänninghjälp så
väl af det allmänna som från enskilda, bland andra från drottning
Sofia, som skänkte till att börja med 2,000 och sedan 10,000 kr.,
vardt det möjligt för byggnadsaktiebolaget S:t Erik att i hast uppföra
lämpliga barackbyggnader. Dessa äro i stadens byggnadshistoria
märkliga äfven därför, att de uppfördes af trä, ett byggnadsämne som
förut i mer än hundra år varit här bannlyst, men genom 1876 års
byggnadsordning tilläts i stadens ytterdelar.

Gamla arbetarebostadsföreningen, af 1873, är den äldsta af dessa
föreningar, men innan det årtiondets slut funnos 50 sådana med bort
åt 8,000 medlemmar samt några och fyrtio byggnader med
tillsamman tusen särskilda lägenheter.

Samtidigt började man uppföra bostäder för mer bemedlade och
rika, och det dröjde ej länge förr än man var midt uppe i den vilda
byggnadsspekulation som utmärkte ingången af 1880:talet.

***

I ett par hundra år hade Stockholm haft lika stort område som
nu, men det begagnade sig icke af det i alla delar. I utkanterna
lågo stora sträckor obrukade eller på sin höjd upplåtna till
tobaksland med afskyvärdt fula, rödmålade och vanligtvis illa snedvridna
lador till tobaksbladens torkande. Här och där hade man en liten
ladugård, där en »kogubbe» vanskötte några få kreatur som lemnade
en i sig själf dålig och af egaren ytterligare försämrad mjölk. Det
var i den »gamla goda tiden», och hon räckte ända in på sjutiotalet
i vårt århundrade. Men då fann man nödigt att bebygga staden ända
ut till gränslinierna.


Redan 1863 hade öfverståthållareämbetet fäst handels- och ekonomikollegiets 
uppmärksamhet på vigten och behofvet af en plan för reglering af öppna
platser och byggnadstomter i vissa trakter af hufvudstaden, äfvensom af
undersöknings företagande om sättet att genom utsträckning och utvidgning af redan
befintliga gator i hälsoafseende bereda förbättring och tillfredsställa den växande
samfärdselns behof.

Detta var första anledningen till den stora gaturegleringen i vår tid. Plan
utarbetades då af stadsingeniören A. W. Wallström och byggmästaren A. E.
Rudberg, men kom aldrig till utförande. Först tretton år efter frågans uppkomst
bestämdes plan för en del af Ladugårdslandet, norr om Norra Humlegårdsgatan.
Stadens byggnadschef, major C. J. Knös, och stadsingeniören J. R. Brodin hade
då uppgjort förslag till regleringsplaner för olika delar af hufvudstaden. Aret
därefter, 1877, stadfästes planen för Ladugårdslandet, söder om Norra
Humlegårdsgatan, och 1879 för då ännu oreglerade delar af samma stadsdel samt för
hela Norrmalm. År 1880 fingo Södermalm och Kungsholmen sina regleringsplaner 
stadfästa, och då gjordes äfven ett tillägg för Norrmalm.

Det var således först med åttiotalets början som Stockholm hade
sin nya stadsreglering färdig — på papperet. I verkligheten hinner
den ej helt och hållet genomföras till årtiondets slut. Men åtskilligt
är redan fullbordadt, och man kan säga, att den i mycket förändrat
stadens utseende, satt en ny prägel på gamla stadsdelar och skapat
några alldeles nya samt därmed icke så litet inverkat äfven på
invånarne. Den person som kraftigast därtill bidragit är justitierådet C.
A. Lindhagen, Stockholms förnämste kommunalman i nyare tider.

Till förvärfvande af mark för ändamålet har Stockholm till medlet
af åttiotalet gifvit ut 1,845,300 kronor, i rundt tal räknadt. För planering
betaldes till samma tid 906,900 och för gatuläggning 595,000. De tre
utgiftsposterna gå således till 3,347,200 kr. Men vid tomternas
afyttrande fick staden under den tiden tillbaka 1,464,800, så att
slutkostnaden gick till omkring 1,883,000 kr. Det kan tilläggas, att
afyttrandet gifvit öfverskott i alla stadsdelar, på öfre Norrmalm ej
mindre än 978,000 kr.

***

Långa gator ha vi fått. Det är en ny gata som är lika lång som
Götgatan. Det är Odengatan, som tog namnet från Odensgatan, nu
Brunkebärgsgatan, men går långt derifrån, från Atlas verkstäder vid
Rörstrandsviken ända till Valhallavägen, således tvärt öfver norra
delen af Norrmalm; och när Birger Jarlsgatan någon gång varder
färdig, håller hon ännu flera meter i längd, men kommer dock att
öfverträffas af Folkungagatan på Söder. På ingen annan gatas öppnande
har Stockholm väntat med så stor otålighet, som på Birger Jarlsgatan.
Man har icke nöjt sig med, att hon fått sin början i den nordligaste
delen, nästan ute i Roslagen, utan fordrat, att hon skall öppnas i
rätta ändan, i f. d. Hammerska hörnet vid Nybron — f. d. Nybron
kunde man ock säga, ty där har icke på lång tid varit någon bro
— ett alt för vanprydande hörn i vårt årtionde.

Ännu i slutet af åttiotalet trängas vi på våra gator, t. ex. på
Biblioteksgatan, den gamla Packartorgsgatan, sedermera och ända in
i midten af årtiondet kallad Norrmalmsgatan, hvilken i sitt nya skick
dock ej är äldre än något öfver trettio år. När gatan drogs ut till
Humlegården och fick ett nytt namn, begick man den oförsigtigheten
att göra det namnet förvillande likt med hvad man fortfarande kallar
gatan näst intill, Norrlandsgatan, men, hvad ännu värre var, man
gjorde henne ej tillräckligt bred.

De gator man nu anlägger få däremot en bredd som väl torde
vara tillräcklig under det närmaste århundradet. Den största bredden
får Sveavägen, den förlängda Stora Badstugatan å Norr, 48 meter,
hvilket är sex meter mer än Karlavägens bredd. Den ofvan nämda
Odengatan är 30 meter bred, och samma bredd får Birger Jarlsgatan.
Kungsgatan har 27 meters bredd mellan Barnhusviken och Vasagatan
och 18 mellan sist nämda gata och Drottninggatan, hvliken bredd
sannolikt bibehålles, då gatan förlänges öfver Malmskillnads- och
Regeringsgatorna ned till Stureplanen.

Hvad som bland annat utmärker våra nya gator är att de i allmänhet 
gå i långa, oafbrutna linier och skäras vinkelrätt af andra långa
gator, utan att, såsom i stora städer i andra land, ha några mellanrum
med väl bebygda eller med vattenkonster och bildstoder lifvade
platser. Detta har en viss prägel af tråkighet, hvilket är förvånande i en
stad som visst icke är tråkig i andra afseenden. Flertalet af de nya
gatorna sluta ej häller framför någon monumental byggnad. De förlora
sig i det aflägsna fjärran utan någon hvilopunkt för ögat. Af alla
de nya gatorna som skära Karlavägen är det blott Nybrogatan som
afslutas med en stor byggnad, artillerikasernen.

Biblioteksgatan kommer att bättre tillfredsställa skönhetssinnet.
Hon kommer att skäras på snedden af Birger Jarlsgatan, och vid
skärningspunkten ligger den prydliga Stureplanen, ett af åttiotalets
vackraste påhitt, under det slutpunken bildas af biblioteket.
Därigenom får Birger Jarlsgatan ett vacket afbrott i sin enformiga
utsträckning. Hon kommer att ytterligare förskönas genom Engelbrektsplanen
som en gång skall efterträda f. d. Lambyska verkets ruskiga småhus
och osnygga gårdsplats.

Från Strandvägen på Ladugårdslandet, som själf en gång varder en
af Europas vackraste gator, kommer man att mellan Birger Jarlsgatans
palats och på hennes trädplänterade gångbanor, en bulevard af
prydligaste art, öfver Stureplanen och Engelbrektsplanen samt vidare
genom Brunkebärgstunneln på ganska kort stund kunna begifva sig till
norra delen af Drottninggatan — en stor genväg och en angenäm
lustvandring. Så kommer det att ske, men vi, åttiotalets stockholmare,
ha ännu ej hunnit så långt.

***

I slutet af sjuttiotalet anlände till Stockholm en ung bondson från
Småland eller kanske han kom från Norrland. Födelseorten inverkar
icke på saken. Han viste just icke hvad han skulle taga sig till.  Därför 
vardt han murare, men uppnådde icke någon skicklighet i yrket.  
Byggnadsspekulationen började taga fart och tycktes skapa rikedomar
litet hvarstädes här i staden

»Jag skall också bli rik», sade Smålandsson eller Norrlandsson,
kastade förskinnet ned från murareställningen och halade sig själf efter.

Några veckor senare var han byggmästare. Rita kunde han icke.
Någon insigt för öfrigt i byggnadskonsten hade han lika litet. Men
han förstod sig på att köpa sämsta sort tegel för billigt pris, att
komma öfver vrakvirke för nästan ingenting, att få tag i en och annan
sophög, som användes till fyllnad mellan trossbottnarne, att köpa
gamla lås i lumpbodarne o. s. v. Han var stark i sådant. Så
rafsade han ihop några arbetare, som kanske ingen annan ville
använda, och så bygde han, bygde för egen räkning, på spekulation,
och när huset var färdigt, samlade han några stackars husvilla och
lät dem för en ganska dryg hyra bo i de fuktrinnande rummen på
fyllnadssoporna med all dessas ohyra.

Efter ett år eller så omkring sålde han huset till en annan
spekulant, fick bra betaldt, bygde på samma sätt ett nytt hus som han
befolkade liksom det förra, fick tjugu reumatiska febrar, femton
lunginflammationer och tio ögonsjukdomar på sitt samvete, men såg nöjd
ut, bygde ännu flera hus, fick ännu flera sjukdomar att svara för,
samlade mycket pengar, och fråga uppstod att välja honom till
stadsfullmäktig.

»Unge Smålandsson har blifvit rik», sade gamle skomakaren som
var från samma trakt. »Jag har lust att göra som han.»

Och så bygde skomakaren ett hus, ett stort hus, högt och med
torn förstås. Någon arkitekt anlitade han icke. Det hade blott ökat
kostnaden. Byggmästare behöfde han ej. Mästare var han ju själf.
Men han bestod sig en bas, hvilken dock icke kunde hindra att
byggnaden, som saknade riktig bas, ramlade och slog i hjäl basen.
Skomakaren själf stod och såg på.

Föredömet skrämde icke någon. Många murare, skomakare
och skräddare bygde hus, egenhändigt eller genom mer eller
mindre förfarne arbetare, och alt hvad som med spekulation förstås
sprang och köpte husen, bjöd öfver hvarandra, trugade och hotade.
Det var en liflig tid. Det ena huset växte upp efter det andra. Men
hyresgästerna voro ännu icke tillfredsstälda. Två, tre, kanske fem
sådana sprungo efter en husegare. De bjödo också öfver hvarandra.
Hyrorna stegrades hvarje vecka.

Man tycktes icke bekymra sig om huru man bodde, blott man
hade tak öfver hufvudet. Huru skulle arkitekturen, hemtrefnaden,
omsorgen för lif och hälsa kunna få sitt ord med under sådana
förhållanden.


Det såg ut, såsom vi icke hade någon arkitektur, men en stil
hade vi dock, den s. k. Ladugårdslandsstilen, en med löst påsmetade
gipsprydnader gjord tillämpning af den bekanta ladustilen, hvilken i
Sverige har gamla anor. Under detta sorgliga skede af Stockholms
historia förekom endast undantagsvis någon
dräglig nybyggnad, och likväl hade
Scholander, hette det bland estetiker, hos oss
väckt en sund känsla för arkitekturens vigt
och betydelse. Själf hade han lemnat
sådana goda verk som Warodellska huset,
Tekniska högskolans hus, Barclayska
huset och Synagogan, men det var endast
få andra arkitekter, som visade sig vara
verkliga konstnärer.

0040_1.jpg Helgo Zettervall.

Helgo  Zettervall, Lunds  domkyrkas
utmärkte återställare och skapare af så
många konstnärliga ritningar till andra
kyrkor och byggnader, hos hvilka
fosterlandets konst står i stor förbindelse, hade
i Stockholm på 70-talet väckt allmänhetens uppmärksamhet och
konstvännernas glädje genom Bolinderska huset samt det 1880 invigda
Norra latinläroverket, båda i sitt slag äkta konstverk.

0040_2.jpg  Ernst Jacobsson.

Ernst Jacobsson, en annan af
Scholanders lärjungar, hade i föregående  
årtionde genom Svea artillerikasernen
och Skandinaviska bankens hus visat sig
såsom framstående arkitekt, hvilket sedan
bekräftades genom många byggnader i
andra svenska städer och Sabbatsbergs
sjukhus i Stockholm.

Till samma lärjungekrets hör äfven
Gustaf Dahl, som genom kongl, biblioteket
skaffat sig ovanskligt namn såsom 
skicklig byggkonstnär och i medio af åttiotalet
ökat sitt anseende genom Allmänna
barnhusets nya byggnader, Maria-hissen m. m.

En fjärde af Scholanders skicklige lärjungar, H. T. Holmgren,
Upsala universitetsbyggnads lyckade arkitekt, har egnat sin verksamhet
mest åt byggnadsföretag på andra orter. A. Nyström har bygt
sjökrigsskolans hus, brandstationen vid Johannes, m. m.

De nämda och några få andra arkitekturverk, t. ex. Järnkontorets
hus af A. Kumlien och lifförsäkringsbolaget Nordstjernans af A. och Hj.
Kumlien, hörde dock till undantagen. Det var i synnerhet offentliga
byggnader som egde förmånen att till arkitekter få verkliga
konstnärer. Stockholm var för öfrigt icke nog rikt för att bestå sig med en
arkitektur af första ordningen, och om förmågan verkligen fans hos några
byggherrar, saknades ofta viljan att på
ett konstverk utgifva penningar, som
kanske i stället plottrades bort på
mindre värdiga föremål. Den som under
förra hälften af åttiotalet lät bygga i
Stockholm tänkte vanligtvis icke därpå,
att byggnadsritningen måste vara ett
konstverk som ej kan gäldas med en
spottstyfver och att byggnadsmaterialet
borde vara af bästa slag.

0041_1.jpg Gustaf Dahl.

***

Först från medlet af åttiotalet har
Stockholm börjat få en bättre arkitektur.
Ju mera byggnadsverksamheten inskränkts, dess bättre hus har man
bygt. Antalet af bostadslägenheter hade så tillväxt, att efterfrågan icke
blott tillfredsstäldes, utan öfverträffades af tillgången. Nu var det icke
hyresgästeme som sprungo efter husegarne, utan de senare som hade
mycket besvär att fånga de förra. De
»dåliga tiderna» hade sin inverkan på
spekulationen i hus och uträttade åt minstone det
goda, att hr Smålandsson icke längre kunde
föreskrifva lagar för den bostadsbehöfvande
allmänheten och ej häller vågade bygga så
samvetslöst som förut, i fall han vågade
bygga als.

0041_2.jpg  Hjalmar Kumlien.

De fula och dåligt bygda husen stå ännu
kvar, och ännu bygges nog ett och annat,
för hvilket man måste skämmas, men sedan
ingången af årtiondets senare hälft yttrar sig
dock en helt annan anda i de stockholmska byggnadsföretagen. Nu
resa sig icke få hus som bära konstens prägel och intyga att allvar
och samvetsgrann omsorg, konstnärlig smak och skicklighet ha varit
medverkande.

En stad af palats ha vi icke, men det är full anledning att
antaga, det vi ändtligen kommit på rätta vägen för utvecklingen af
en god byggnadskonst.

Sta’n, såsom han heter i dagligt tal, »staden inom broarne»,
såsom den officiella benämningen lyder, har ieke fått många nybyggnader,
men det är två eller tre som göra heder åt årtiondet. Med Tyska
kyrkans tornbyggnad och kyrkans återställande efter eldsvådan 1878
har följt åtskilliga andra förbättringar i
församlingens egendomar, såsom uppförandet 
af det stora huset vid kyrkogården, 
en vacker efterträdare till det gamla
fula och ett verk af arkitekten C.
Sandahl, tyska skolhusets försättande i
tidsenligt skick, o. s. v.

0042_1.jpg  Axel Kumlien.

Af vida större betydelse är dock
försäkringsbolaget Skandias nya hus vid
Mynttorget, hvilket efter Isæus &
Sandahls ritning och under deras
öfverinseende bygts på ett sätt, att det tyckes
kunna trotsa årtusen. Huset består af fyra
våningar till en höjd af omkring 70 fot,
således fem vanliga våningars höjd, och
klädes helt och hållet med granit. Bakmurarne äro af utsökt tegel,
fönsterkarmarne af bästa kalksten. Taket täckes med koppar. Stilen
är i florentinsk anda, men själfständigt uppfattad. I källarvåningen
finnas apparater som uppvärma
hela huset. Bottenvåningen är
anslagen till handelsbodar. Så
väl en som två trappor upp är
bolagets expeditionsrum, och
en trappa upp finnes en stor,
rikt ornerad sal af 25 fots höjd,
med ett kolossalt fönster åt
yttre borggården. Tre trappor
upp äro boställsrum för
direktören och kamreraren.

0042_2.jpg  Skandia.

Skandiahuset är otvifvelaktigt 
ett af Sveriges märkligare
byggnader under hela århundradet, 
men icke mindre märkligt
kanske är det hus som boktryckare-, bokförlags- och stilgjutarefirman
P. A. Norstedt & Söner låtit uppföra på Riddarholmen i en allvarlig
och aktningsbjudande stil, hvilken väl närmar sig för-renässansen, i
fall man oundvikligen vill i ett gifvet system tvinga in en sådan
egendomlig, fritt behandlad arkitektur. Den utmärker sig i synnerhet för
sina rena linier och sin massverkan, utan tillägg af sådana ögat
bedårande detalj ornament, som icke utgöra något väsentligt i byggnaden.
Det hela gör intryck af lugn och fasthet.

P. A. Norstedt & Söners tryckeri.

Huset består af en jordvåning och fyra
våningar med ytor af tegel från Berlin samt
med formadt cement från Selander &
Bergström i Stockholm för jord- och
bottenvåningarna, fönsterinfattningar och listverk.
Taktäckningen är på sjelfva huset af skiffer
och på tornet, som bryter den långa linien
norr ut, af koppar. Byggmästare är samme
A. G. Janson som uppfört Skandias hus.

När man ser det borgmässigt väldiga i
denna byggnad och jemför detta med den
lätta och behagliga tonen i badhuset vid
Stureplan, en erinran om Venezias bästa
arkitektur, samt vet att båda dessa hvarandra
så olika byggnadsverk utgått från samme
arkitekt, M. Isæus, finner man att vårt
årtionde lyckligtvis eger byggkonstnärer här i landet, hvilka förmå skapa
i fri konstnärlig anda på ett sätt som fullt motsvarar olika fordringar.

Magnus Isæus.

På Riddarholmen uppföres ock en offentlig byggnad för riksarkivet, 
men den är då detta skrifves endast i sin början. Arkitekt är A.
Nyström. Platsen är på riksarkivets n. v. tomt, den forna Stenbockska.

Under det sta’n med de nu nämda
undantagen ser på åttiotalet ut ungefär
som under närmast föregående
årtionden, äro alla andra delar af Stockholm
betydligt förändrade. Detta gäller dock
hufvudsakligen de yttre delarne. I de
närmare medelpunkten belägna höra
nybyggnader till undantagen.
Drottninggatan t. ex. har ej många nya hus,
och de gamla äro af föga arkitektoniskt
värde. Hon tillhör de handelsgator
som utmärka sig i synnerhet genom
utställningarna i bodfönstren. Det är
dessa fönster som draga uppmärksamheten 
till sig. Höjer blicken sig till en öfre våning, är det
numera också där utställning i fönstren. Den gamla aristokratiska 
gatan, hvilken länge ansågs såsom den förnäma stockholmsverldens 
uteslutande hemvist, är nu i främsta rummet en butikgata,
som för det ändamålet inkräktar alt mera äfven på husens öfre 
våningar.

De få där ombygda husen uppföras också med hufvudsakligt
afseende på handelslägenheters fordringar. Ett bland dem är det 
förnyade Klemmingska huset, hvars fasad visar åtskilliga vackra
detaljer, men saknar god helverkan.

Emellertid finner man ett och annat hus af betydenhet, t. ex.
lifförsäkringsbolaget Nordstjärnans två egendomar, den ena i hörnet
af Fredsgatan, bygd på sjutiotalet, den andra och vida större i hörnet
af den nya Kungsgatan, där det gamla Piehlska huset förut stod, bägge
efter A. & Hj. Kumliens ritningar. Det sist nämda huset bygdes för
öfversten, grefve A. von Rosens räkning, men köptes af Nordstjärnan
och har ett taxeringsvärde af en million kr.

Kungsgatan är bruten genom ett område som för icke många
år sedan upptogs till en del af Piehlska husets stora gård, där Georg
von Rosen och Geskel Saloman hade sina konstverkstäder, men för
öfrigt bestod af många små hus och gårdsplatser. I arkitektur kan
den nya gatan icke mäta sig med Kungsportsavenyen i Göteborg, men
genom sin folkmängd, sina handelsbodar och lifliga samfärdsel är hon
af vida större betydenhet, en verklig stor stadsgata, hvars vigt för det
nya stockholmslifvet varder ännu större, när hon fått sin utdragning
öfver Rrunkebärgsåsen ända ned till Stureplan.

Vill man se ett nutidshus, som verkar genom sin yttre massa
och genom den mångfald af bestämmelser som fyller dess inre, skall
man taga i betraktande byggmästaren C. O. Lundbergs palats som
upptager hela kvarteret mellan Kungsgatan, Vasagatan, Gasklockan
och Östra Järnvägsgatan, i hufvudfasaden en efterlikning af det
bekanta Heinrichshof i Wien, till hvilket Theophil Hansen lemnat ritning,
fastän utan dettas rika utsmyckning. Det Lundbergska huset
innehåller bland annat lägenheter för Stockholms högskola, Vasateatern,
kaféer, begrafningsbyrå och handelsbodar samt enskilda våningar och
upplyses inuti af elektriskt ljus. Dess taxeringsvärde är 900,000 kr.,
en god hufvudstadssiffra.

Vasagatan är redan nu en vigtig länk i den stockholmska
samfärdseln, men varder af ännu större, då hon kommer i omedelbar
förbindelse med Vasastaden. Gatans söder om Kungsgatan belägna del
är ännu icke fullständigt bebygd, men har åtskilliga märkliga hus. Dit
räkna vi icke f. d. Forssellska, nu mera Bünsowska huset, i hörnet
af Klara Bärgsgatan, men väl Hôtel W6, uppfördt på den tomt som
fordom upptogs af det åt nöjen af olika slag invigda Kirsteinska
huset samt till en del med samma murar, efter M. Isæus’ ritning.
En ännu väldigare byggnad är Centralstationshuset för statens 
järnvägar och det icke obetydliga, i »Rohbau» uppförda Centraltryckeriets
hus, bägge äldre än åttiotalet.

Från vårt årtionde äro däremot de två husen mellan Stora och
Lilla Vattugatan. Det norra är bygdt efter Ludvig Petersons
ritning, det södra efter Isæus & Sandahls, bägge i olika stil vackra prof
på god byggnadskonst. Det förra har också en efter August Lindegrens 
ritningar smakfullt dekorerad förstuga; det senare har af C.
Grabow försetts med i och för sig vackra målningar i pompejansk
stil, hvilka dock kanske icke äro fullt lämpliga på yttersidan af ett
hus i norden.

När Vasagatan kommer att fortsättas genom en uppfartsväg till
Vasastaden, får icke blott gatan, utan hela den nämda, mycket stora
stadsdelen större betydelse än nu. Vasastaden är ännu en aflägsen
och afskild del af Stockholm, men genom sitt höga läge otvifvelaktigt
en af de friskaste. Dess breda och snygga, men genom arkitekturen
i sina hus icke just mycket tilltalande gator äro ännu i slutet af
åttiotalet ej synnerligt lifliga.

Hvad som i den stadsdelen i synnerhet förtjänar omnämnas äro
de för den tarfligare medelklassen uppförda byggnader med lägenheter
af tre rum och kök i byggnadskomplexer med faststäld form, dels
med hus bygda i form af ett T, dels genom flyglar som ligga rygg
mot rygg och lemna öppet gårdsrum. Sådana byggnader finner man
vid Dala-, Västmanna- och Observatoriegatorna. Till den stadsdelen
hör ock det nya folkskolehuset vid Karlbärgs vägen, f. d. Karlbärgs allé.

***

Mellan det nya Norrmalm, den vidsträckta Vasastaden, i Stockholms 
nordvästra del, och det nya Ladugårdslandet eller Östermalm i
nordost är dels på Brunkebärgsåsen, dels i sumptrakten nedanför
mycket bygdt på åttiotalet. Äfven denna trakt kan sägas vara till stor
del omskapad. Först och främst får Johannis församling en ny och
vacker kyrka, hvars arkitekt, den unge konstnären C. Möller, förstår
att på tempelbyggnaden tillämpa de fördelar som vår nyaste
byggnadskonst erbjuder. Bak om kyrkan, på en höjd som i förra
århundradet upptogs af det »Egerströmska plantaget» och äfven kallades
»Olyckan» efter en där belägen och under det namnet känd kvarn,
ännu för ej länge sedan bebygd med usla kojor, resa sig nu flera stora,
sundt och fritt belägna hus som tillhöra kommendörkaptenen C. E.
de Champs m. fl.

Lågt under dessa hus, hvilkas baksidor man försummat att göra
till hvad läget fordrat, arkitektoniskt tilltalande, och som synas vidt
omkring, sträcka sig långa rader nya byggnader vid Tegnérgatan,
gamla Trebackarlång, hvilken vid sin öfre del, mellan Holländaregatan 
och Drottninggatans öfre del, har ett stort byggnadskomplex, som
för byggmästaren Hj. Walléns räkning uppförts efter nu mera aflidne
O. Ericssons ritning med ett ganska aktningsbjudande yttre.

Utom de nya hus som uppförts vid de gamla gator, hvilka skära
Tegnérgatan, resa sig nybyggnader vid den nya Tulegatan, där äfven
Immanuelskyrkan har sin plats, bygd efter G. Sjöbergs ritning.
Spårvägsbolagets stora hus gifver ock stark nutidsprägel åt denna trakt,
som för kort tid sedan var en af Stockholms ruskigaste, men snart
skulle gå ytterligare framåt i storstadsutseende, så vida icke
Träskängens otillgänglighet gjorde sådant omöjligt.

Söder om Johannis kyrkogård, på själfva Brunkebärgsåsen, låg
vid Malmskillnadsgatans ända och i början af Norra Tullportsgatan
(nu Döbelnsgatan) en förfallen koja som i förra århundradet var
Johannis klockaregård, men i vår tid senast begagnades till »hem för
elända», ett fattighärbärge af blygsammaste slag. Där reser sig nu,
midt emot Brandstationen, hvars uppkomst tillhör föregående årtionde,
ett stort, bokbindaren Herzog tillhörigt hus, hvars arkitekt är förut
nämde G. Sjöberg, bekant för sina ritningar till Blasiiholmskyrkan,
Lärarinneseminariet, Normanska boktryckeriet, Stockholms Dagblads
m. fl. stora byggnader i hufvudstaden samt åtskilliga i andra delar
af landet.

Flertalet af Malmskillnadsgatans stora, i arkitektoniskt afseende
föga märkbara hus, tillhöra äldre tider, men i hörnet af den gatan
och Hamngatan ser man en under senare delen af åttiotalet efter F.
Eckerts ritning uppförd arkitektoniskt tilltalande nybyggnad. Samme
konstnär har hedern af också det nästgränsande huset, i hörnet af
Hamngatsbacken och Norra Smedjegatan, en vacker tillämpning af
tysk renässans. I ett annat hörn af först nämda gata, vid
Beridarebansgatan, står ett nytt hus i »Rohbau» och puts, hvilket man ej
häller går med likgiltighet förbi. Ritningen har utgått från K. Salins
arkitektkontor.

***

Öster ut bygdes Villastaden. För att från Norrmalm komma dit,
gick man Norrmalmsgatan i ända och sedan genom Humlegården.
För att begifva sig till de nya kvarter som till sammans med
Ladugårdslandet erhållit namnet Östermalm, tager man nu vägen öfver 
Stureplanen, ett gatumöte tillkommet under åttiotalet, redan en af Stockholms 
lifligaste punkter samt med en ännu större framtid.

0047_1.jpg Bångska huset, Stureplan.

Den stora hvita byggnaden vid den planens östra sida, med den
brutna fasaden, så tillkommen genom
tomtens form, tager sig ståtlig ut, i
synnerhet från den motliggande 
Lutternsgatan. Det är något duktigt och
präktigt, om ock kanske för mycket
högtrafvande, i denna framsida med sin
storartade, af doriska pelare omgifna
hufvudingång, med sina höga pelare af
korintisk ordning högre upp på fasaden,
med sina bildstoder och de bevingade
lejonen på den väldiga afslutningen.
Byggnaden, som tillhör August Bång,
rik affärsman, konstälskare och äfven
konstidkare, visar storslagen arkitektur,
om ock för sitt ändamål något
öfverdrifven. Arkitekten är A. E. Melander, och så väl han som öfriga
konstnärer och arbetare ha med både skicklighet och stor omsorg
sökt uppfylla den frikostige byggherrens afsigter. Till palatsets yttre
smyckande har bildhuggaren C. J. Dyfverman
bidragit med kolossala sinnebildliga figurer.

På södra sidan om detta hus, där Birger
Jarlsgatan skall utmynna, låter samme A. Bång
uppföra en annan stor byggnad. Snedt emot, mellan
Biblioteks- och Sturegatorna, ligger en prydlig
tegelbyggnad, med putsad undervåning, listverk och
fönsterinfattningar, i fem våningar, af hvilka den
öfverstas muryta prydes af sgraffito-orneringar i
brunt och gult. Arkitekten är Helgo Zettervall
och byggherren samt byggmästaren C. O. Lundberg.

0047_2.jpg Badhuset, Stureplan.

Närmast norr om Bångska palatset ligger det
ovanligt vackra nya badhuset, hvars fasad
påminner något om Vendramin-Calergi-palatset i Venezia,
men som dock är själfständigt behandlad af Isæus
och Sandahl. Vidare norr ut, i hörnet af
Humlegårdsgatan, står sedan några år en väldig
husmassa, som körsnären D. Forssell lät uppföra efter
A. & Hj. Kumliens ritning, tungt och dystert, men af en viss
storslagen karaktär. Och så vidtager den långa, uttryckslösa raden af
Sturegatans åt Humlegården vettande hus, hvilka tillhöra det olyckliga
byggnadsskedet och till större delen äro uppförda i Ladugårdslandsstil. 
Men deras läge är utmärkt, med den vackra parken längs hela
sträckan vid andra sidan af gatan.

I nordöstra hörnet af Sturegatan och »Karlavägen», just på gränsen 
mellan nämde vägs fula östra och någorlunda vackra västra del,
har på åttiotalet bygts ett par aktningsvärda hus. Det västligaste, nu
tillhörande grosshandlaren F. Rossander, har en rik fasad med
kanelerade korintiska kolonner och omsluter en stor borggård, bak om
hvilken ännu en gård befinner sig. Arkitekterna för denna omsorgsfullt
utförda byggnad äro F. O. Lindström och K. A. Smith. Själfva hörnet
af Sturegatan upptages af en annan vacker byggnad i helt annan stil,
med prydlig fasad  i gult tegel med hörn och listverk målade i brunt,
imiterande sandsten. Båda dessa hus, af
hvilka det senare är efter M. Isæus ritning,
äro uppförda på en mycket dyr tomt, på
hvilken en jästfabrik förut befann sig.

0048_1.jpg N. v. hörnet af Karlavägen och Sturegatan.

De flesta byggnader i kvarteren öster
om Sturegatan äro tillkomna i det olyckliga
byggnadsskedet, men väster ut ligger den
stadsdel som ännu kallas Villastaden, fastän
han gör föga skäl för namnet. Då den
»staden» först bebygdes, fröjdade man sig åt att
äfven i Stockholm få ett vackert mellanting
mellan stad och land, något som Köbenhavn
länge haft i Frederiksberg samt i Rosenvænget
på Österbro och som Kristiania har i
Homansbyn, små täcka villor inbäddade i
trädgårdar. Man fann dock snart, att
trädgårdarne vore föga betydande och att villorna
låge alltför tätt intill hvarandra. Snart vardt det ännu värre. Midt
i Villastaden började man bygga höga hyreskaserner, och slutligen
fingo ej ens villorna själfva vara i fred. År 1887 nedrefs ett par
byggnader vid Villagatan, och på den enas tomt bygges nu ett
stort hus.

Sannolikt går det likadant förr eller senare med hela Villastaden.
Tomterna äro för dyrbara, heter det, för att upptagas af små en- eller
två våningshus med planterade omgifningar. Fem våningars hus
behöfva ej större tomt och betala sig ofantligt mycket bättre.

Bland de ännu oantastade villorna och som sannolikt äfven kommer 
att bibehålla sig, är en vid Floragatan som fördelaktigt skiljer
sig från arkitekturen i flertalet af byggnaderna i denna stadsdel. Det
är professor Carl Curmans, en villa med sydlänskt antikt tycke som
likväl lämpar sig godt för vår nord, en af sin upphofsman funnen
lycklig förening af antikens måttfulla skönhet och glada öppenhet med
det nutida nordiska hemmets lugna trefnad. Bygd under förra hälften
af åttioalet, är hon en sällsynt företeelse inom ett byggnadsskede, som
i allmänhet icke lemnat några vackra minnen efter sig. Idén till detta
värdefulla prof på smak och
konstsinue är professor
Curmans egen, men utförandet af
den arkitektoniska ritningen
tillhör F. Eckert, en byggkonstnär
som med stor skicklighet gifvit
uttryck åt den vackra tanken.

0049_1.jpg Curmans villa.

God arkitektur, fastän i
annan stil, finnes nog äfven i ett
och annat större hus på Östermalm 
från de senare åren t. ex. i
C. A. Kåbergs i hörnet af Linné- och 
Nybrogatorna, till hvilket ritningen utgått från K. Salins
arkitektkontor och utförts af G. Clason och F. Boberg. Detta hus är bland
de få, som bygts i tre våningar, ehuru det kunnat uppföras i fem.
Ett ganska intressant byggnadsverk är huset i västra hörnet af
Stureparken och Östermalmsgatan, nu tillhörande generalkonsul J. W. Smitt.
Ritningen är, efter ett
hastigt utkast af G. Clason,
utförd af F. Boberg
likaledes på K. Salins kontor,
och hållen i ett slags
holländsk renässans samt
något erinrande om
Rosenborgs slott i Köbenhavn.

0049_2.jpg J. W. Smitts hus, Stureparken.

Den trakt där sist
nämda hus står är en bland
dem som undergått de
största förändringarna. Ännu
vid åttiotalets början var
där begrafningsplatsen för
Ladugårdslandets fattiga,
ofta kallad »kolerakyrkogården» 
och begagnad till jordande af i farsoter aflidna. Nu är där
en vacker plantering, Stureparken, omgifven af höga hus, och där
gångstigen norr om begrafningsplatsen ledde till Lill Jans, reser sig
nu ett väldigt tegelhus i enkel, aktningsbjudande stil, men som har
karaktär mer af en stor kasern än af ett enskildt boningshus.
Arkitekten är L. Peterson, och A. Lindegren har på ett högst intressant
sätt dekorerat förstugorna.

På Västra sidan om Humlegården sträcker sig den med ansenliga
hus bebygda Engelbrektsgatan, förr kallad Västra Humlegårdsgatan,
där Beskowska skolan har ett stort och präktigt hus i tegel och
kalksten. Fasadritningen är af Isæus och Sandahl, men planerna äro
uppgjorda af Hj. Kumlin.

0050_1.jpg  Beskowska skolan.

Vid gatans norra ända, där Lill Jans små trähus ännu långt in
i senare delen af åttiotalet erinrade om ett förflutet århundrade och
där den i sin förlängning ännu icke fulländade Rådmansgatan
utmynnar, har enkefru S. A. Whitlock låtit åt sig uppföra ett synnerligt
vackert hus i tegel och kalksten. Ritningen är utgången från K.
Salins arkitektkontor och där uppgjord af
G. Lindgren i en stilart, som kanske
närmar sig norditaliensk gotik, men
hållen alt för själfständig för att man skulle
behöfva ordna in den i något gammalt
schema. I allmänhet torde det vara tid
på, att de nya byggkonstnärernas verk,
då de visa fri personlig uppfattning, icke
längre påbördas höra i alt till den eller
den bestämda stilen. Årtiondets senare
hälft har i det afseendet visat sig
frigörande.

Kännetecknande för samma årtionde
är ock, att det helt och hållet ändrat
karaktären af Stockholms utkanter. Då
man går fram åt Vallhallavägen, stadens
ytterlinie åt det hållet, och ser den långa
raden af höga tegelhus å ena sidan
samt skogen helt nära på den andra, finner man hvilken ofantlig
förändring staden i största hast undergått. De ruskiga, men måleriska
kojorna och tobakslanden ha försvunnit, och Stockholm bygger sina
stora hyreskaserner i fem våningar ända ut till skogsbrynet. Så
komma stadens alla utkanter att småningom, kanske snart nog,
förändras.

Bland Vallhallavägens många hus har ett och annat rätt god
arkitektur. Underliga ting förekomma dock, t. ex. en fasad, som
uppåt afslutas med en väldig, fristående grupp, framställande Tors strid
med jättarne. De senare äro i full fart med stenkastningen, och
öfverst lyfter dunderguden sin hammare och står på sin med bockar
förspända vagn. Det hela höjer sig icke på någon lämplig fotställning, 
utan står omedelbart på plåttaket, utanför hvars ytterkant
bockhornen sticka upp i luften och bockbenen sprattla öfver gatan. Det
är något stort i det rent tokiga, men lyckligtvis ensamt i sitt slag
bland åttiotalets stockholmsbyggnader.

***

Stockholm har många stränder, men blott en »strandväg». Det
har »Söder Mälarstrand» och »Norr Mälarstrand», två långa gator
på hvar sin sida om sötvattnet, barn af åttiotalet och vid dess slut ej
riktigt fullvuxna, och så finnas »Kungsholms strand» på den
stadsdelens östra sida och »Klara strand» midt emot. Strandvägen
sträcker sig endast efter Ladugårdslandsviken och hette först
Ladugårdslands Strandgata, en genom fyllningarna ut i vattnet mycket
dyrbar gata. Men med det historiska namnet försvann äfven
benämningen gata. Där luktar ännu sill, och kolstybb ryker från de
många kolgårdarne, tegelmjöl från tegelstenshögarne, men vägen är
bred, med både kör-, gång- och ridbanor, planterad med träd, en
riktig boulevard. Där ila spårvagnar och alla möjliga personfordon på
den långa, raka sträckan. Där byggas palats. Inom få år är
Strandvägen en af Stockholms förnämsta stråkvägar för den fina verlden.

I hörnet af den vägen och Styrmansgatan står ett under senare
delen af årtiondet färdigbygdt hus af mindre vanligt utseende.

»Hvad skall det bli för ett magasin?» sade mången under dess
uppförande. Man var i Stockholm icke van att få se så väl
iakttagna arkitektoniska förhållanden. Fönstren sutto alt för långt från
hvarandra, tyckte man, och fasaderna voro alt för litet utsirade. Man
gjorde jämförelse mellan detta enkla hus och de efter O. Ericsons
ritning strax bredvid, mellan Styrmans- och Gref Magnigatorna, kort
förut uppförda med gemensam fasad försedda byggnaderna som togo
sig så palatslikt ut med kolonner och rik utstyrsel öfver hela murytan.

Men huset med den enkla ytan vardt färdigt, och man måste
erkänna, att det är en byggnad som i allvarlig skönhet öfverträffar
det mesta man sett i Stockholm.

»Det är florentinsk stil», förklarade kännarne, ty bestämd, förut
stadfäst stil skulle det bestämdt vara. Åtskilligt florentinskt allvar och
kraft finnes nog i detta hus, kanske äfven något spansk arkitektur,
men en begåfvad ung konstnär, arkitekten G. Clason, har själfständigt 
skapat det hela för att gälla i och för sig. Materialet är dock
icke så ursprungligt som det ser ut. Man tycker sig se en byggnad
af sandsten, men det är blott putsadt tegel. Vid afputsningen har
man omväxlat de olika stenarnes färg, så som man ser på
sandstensbyggnader och här eftergjort med förvillande likhet. Husets allvarliga
karaktär är i öfriga afseenden fullt ärlig. Utsmyckningen är icke
sållad öfver hela fasaden, utan samlad på vissa hufvudpunkter i portar
och taklister. Öfriga lister äro små och tunna, hvarigenom murmassan
varder jämförelsevis stor, något som sannolikt förvillar dem hvilka
ej närmare undersöka förhållandet. Ornamenten äro på ett utmärkt
sätt modellerade af bildhuggaren E. T. Nyberg samt gjutna i cement,
icke i gips, såsom nästan öfver alt på husen från föregående tid.

0052_1.jpg  G. Clason.

Hvad som mycket bidrager till fasadens värdiga och vackra
utsmyckande äro de mellan femte våningens fönster efter Julius
Kronbergs kartonger utförda sgraffito-målningarna. Det torde väl vara
första gången som en representant för den högre målarkonsten hos oss
nedlåtit sig att biträda arkitekten vid
fasaddekoreringen eller i allmänhet
något närmare samarbete mellan målare
och arkitekt egt rum. Att nu så skett
är ett glädjande tidens tecken. Julius
Kronberg har gått ännu längre: han har
själf egenhändigt jämte arkitekten
utfört en fris i sgraffitomaner, hvilken
finnes i förstugan åt Styrmansgatan. Denna
och öfriga förstugor och trappor —
huset eller husen, ty det är egentligen
två sammanbygda, ha en ingång från
Strandvägen och en annan från
Styrmansgatan — äro icke storartade
palatsvestibyler och slottstrappor, utan
bekvämt inrättade borgerliga, med fin beräkning att gifva prydligt
utseende åt hemtrefnaden. Själfva våningarna innehålla ej häller stora
rum, men äro bekvämt inredda. Planerna äro uppgjorda af
arkitekten K. Salin. Byggherre och byggmästare är E. Thavenius.

Längre fram på Strandvägen, öster om den nyss nämda granna
byggnadskomplexen efter O. Ericsons ritning, som tager sig ståtligt ut
från Ladugårdslandsviken, resa sig tre till ett, med gemensam fasad
förenade nybyggnader, hvilkas samfälda tomt gränsar till Gref
Magnigatan i väster, Strandvägen i söder och den nya Torstensonsgatan i
öster. Denna tomt tillhörde Andra lifgarde, men har sålts af staten,
som flyttar gardesregementena till de nya vid östra utkanten af
Ladugårdslandet uppförda kasernerna. På samma tomt, vunnen genom
någon del af Ladugårdslandsvikens fyllande, låg det i förra
århundradet af handelshuset Grill anlagda Terranova-varf, hvilket upphörde i
början af adertonhundratalet, då platsen köptes af staten. Nu mera
eges tomten af Fr. Bünsow, grosshandlare i Sundsvall, hvilken låter
uppföra den väldiga byggnaden med hufvudfasad åt Strandvägen.
Denna hufvudfasad är ej mindre än 300 fot lång.

0053_1.jpg Bünsowska huset, Strandvägen.

Våren 1886 utlystes pristäflan om fasadritningen. Planerna voro
då i hufvudsak redan uppgjorda. Pristagaren vardt G. Clason, som
då ännu var konstakademiens resepensionär och uppehöll sig i
Frankrike, där han särskildt i Touraine studerade lemningarna af den
storslagna och likväl i enskildheter så behagfullt sirliga konstriktning, som
i början af 1500-talet gaf sin prägel åt alt som då bygdes och ännu
fortlefver under namn af François-premier-stilen. Det Bünsowska
husets fasad vittnar om intrycket af denna friska och lifskraftigt glada
konst, som är ett barn af
gotik och renässans samt
af den förre ärft det
storslagna i sinne och
kroppsbyggnad, af den senare det
tjusande behaget. Men
denna fasad bär ock vittne om
konstnärens egen förmåga
att under tillämpningen af
hvad som synts honom
skönast skapa något verkligt
själfständigt. De Bünsowska 
och Thaveniuska husen
äro af olika konstriktningar, 
men ha den
gemensamma prägel som
visar att de äro tänkta af en
verklig konstnär som mycket 
studerat och därigenom utbildat egen stor begåfning.

Det nya huset vid Strandvägen bygges, hvilket arkitekten gjorde
till ett oeftergifligt vilkor, af kalksten och tegel. Konstnären har
därigenom gjort vårt byggnads väsende en stor tjänst, enär tegelbyggnaderna 
genom det idliga putsandet och tanklösa imiterandet af stenhus
fört allmänhetens smak på afvägar och själfva förlorat alt högre värde.
Nu tyckes en genomgripande förändring vara på god väg att bryta
fram. Sådana hus som det i fråga varande skola därtill mäktigt
bidraga.

Af kalksten är hela bottenvåningen med de rikt dekorerade
portarne samt alla lister och fönsterinfattningar. Stenen är från Yxhult
i Närike, där man har trehundraårig erfarenhet af hans hållbarhet.
Det mesta hugges och hyflas vid själfva stenbrottet, men de finare
orneringarna utföras på byggplatsen, och det är ett sant nöje att se
med hvilken skicklighet och säkerhet de konstförfarne
ornamentsbild-huggarne, bröderna Gustafson från Närike, utföra de ömtåligaste
sirater i blommor och snirklar, som de till och med hugga på fri hand
efter en föga fullständig ritning och utan modell.

Detta konsthandtverks uppdrifvande är också en följd af
kalkstenens användande och må icke förgätas vid omnämnandet af hvad
vår nyaste byggnadskonst uträttar.

Det utmärkta teglet till yttre fasaden är från Pommern. Från
Ekolsund kommer det som användes till gårdssidorna, hvilka ej häller
rappas, utan fogstrykas.

De tre sammanbygda husen innehålla 25 våningar med stora och
höga rum, i hvilka fönsterna äro betydligt större än vanliga och, så
vidt möjligt, anbragta på midten af hvarje rum. Därigenom har
fasaden fått nöja sig med, att icke absolut lika fönster upprepas på
absolut lika afstånd, utan ha rummens läge och omfång varit
bestämmande både för fönstrens afstånd från hvarandra och för deras
storlek. Detta förefaller sannolikt för dem som äro underdåniga
symmetriens despotiska anspråk mycket besynnerligt och högst vågadt, men
därmed är vägen ock bruten för en naturligare arkitektur.

Att våningarna i detta utomordentliga hus förses med alla
möjliga bekvämligheter behöfver ej särskildt nämnas. Så erhåller hvarje
rum luftväxling efter ett sinnrikt och enkelt system, och vid hvarje
trappuppgång anordnas en personhiss. Byggherren lemnar
byggkonstnären fria händer och ser icke på kostnaderna, hvilka antagas gå till
omkring 900,000 kronor. Byggmästare är Håkan Larsson, och
ingeniör C. Norström kontrollerar arbetet för egarens räkning.

***

På andra sidan Ladugårdslandsviken har ock bygts ett och
annat under åttiotalet; vid norra Blasiiholmshamnen t. ex. det efter
A. E. Melanders ritning i florentinsk stil uppförda Ekengrenska, nu
mer Westerbergska huset, och vid hörnet af samma gata och
Hofslagaregatan ett stort hus för ingeniör C. A. Hellstrands räkning
efter A. & Hj. Kumliens ritning. Åt Blasiiholmens södra sida
ha de stora husen från föregående årtiondet fått ståtliga grannar i
det s. k. Palmeska huset, på mindre teaterns forna tomt, efter Ludvid 
Petersons ritning på grund af H. Zettervalls samt A. & Hj. 
Kumliens skisser, och i det af grosshandlaren N. G. Sörensen ombygda
Fersenska palatset, efter H. Zettervalls och A. E. Melanders ritningar.

I granskapet har Brödraförsamlingen låtit bygga ett stort hus på
sin gamla tomt vid Kungsträdgårdsgatan, en präktig nutidsgata, som
ännu för få årtionden sedan var en oansenlig förstadsväg med små
trähus, långa plank och enskilda trädgårdar, men nu har storstadsprägel 
alt från f. d. Davidsonska, nu Bruzeliiska palatset ända till
det nyss nämda s. k. Palmeska huset, där Karl den tolftes torg och
Blasiiholmshamnen utgöra en af de europeiska stråkvägarne, på hvilka
hundratals främlingar hvarje dag, i synnerhet under den varma
årstiden, lustvandra under enhälliga loford öfver Sveriges vackra hufvudstad.

Det är icke långt därifrån, vid
hörnet af Jakobs torg och Arsenalsgatan,
som ett genom så väl arkitektur som
byggnadsämne märkligt hus reser sig.
Det är operakällarens innehafvare Bengt
Carlsson, som är den lika frikostige som
intelligente byggherren. Tomten upptogs
förut af n:r 6 vid Arsenalsgatan och
»Hörnan», ett litet för sin mycket
besökta källare bekant hus, sedermera
ombygdt af försäkringsbolaget Skandia, som
där upprättade ett filialkontor. Platsen
är icke stor, men tyckes ha begagnats
på det klokaste för att uppföra ett
fem våningars hus i François-premier-stil 
eller någon därmed beslägtad. 
Bottenvåningen och våningen en trappa upp
beklädas med kalksten från Yxhult.
Murytorna göras för öfrigt af väggtiles och terra cotta samt omfattningar
och listverk likaledes af kalksten. Det är ädla materialier alt igenom.
Arkitekter äro Isæus & Sandahl.

0055_1.jpg B. Carlssons hus. Jakobstorg.

***

Äfven på Kungsholmen har åttiotalet frambragt en mängd nybyggnader, 
men knapt något arkitektoniskt märkligt hus, om icke det
stora, mycket påkostade i hörnet af Handtverkaregatan och västra
sidan af Kungsholmstorg som efter A. E. Melanders ritning uppförts
af byggmästaren C. Wallén samt ett hus i hörnet af Polhemsgatan,
hvartill K. Salin och G. Lindgren lemnat ritning. Hela långa 
sträckor af stora, men föga vackra hus ha uppstått vid Flemminggatan (f.
d. Reparebans-), Schéele- (f. d. Trädgårds-), Bergsgatan m. fl. Med
ett och annat undantag göra de årtiondet föga heder.

***

Södermalm bibehöll länge sitt gamla utseende, men äfven där
har, i synnerhet omkring medlet af årtiondet, bygts ganska mycket.
Hus af betydande arkitektur ser man dock endast undantagsvis. Bland
offentliga byggnader äro Maria sjukhus och Södermalms fattighus
vackra bevis på tidens människovänliga tänkesätt. Åtskilliga
arbetarebostadshus ha också uppförts. Vid Bränkyrkagatan (f. d. Besvärs-)
ha baptisterna låtit bygga en liten kyrka, det s. k. Ebenezerkapellet.
Vid Söder Mälarstrand har Münchens bryggeribolag uppfört vidlyftiga
nybyggnader, och vid Maria Högbärgsgata har Nürnbergs
bryggeribolag tillökat sina byggnader.

Bland enskilda byggnader i denna stora stadsdel, uppförda på
åttiotalet, märkas tre sammanbygda hus i hörnet af Adolf
Fredrikstorg och S:t Paulsgatan, hvilka tillhöra byggmästaren J. P. Holmberg,
ett efter A. E. Melanders ritning ombygdt hus, mr 14 Stadsgårdshamnen, 
samt ett med H. T. Holmgren som arkitekt nybygdt hus
ofvanför Glasbruksgatan och nedanför Mosebacke.

I sydöstra delen af Södermalm vid Åsögatan, Folkungagatan och
flera andra med nya namn försedda eller delvis nya gator ha många
gamla trädgårdstäppor fått gifva vika för stora, men vanligtvis
ganska dåliga tegelhus. Här och där i den trakten har man börjat 
uppföra sådana byggnader innan gatorna hunnit regleras, och man har
sett höga fem våningars hus, hvilka förefallit alldeles otillgängliga
mellan de skrofliga bärgklintarne. På ett ställe gräfde man sig ned
hela 30 fot mellan klipporna och bygde ett stort hus, ett af de icke
sällsynta, men föga ändamålsenliga arbetarekasernerna i palatsstil.

I denna stadsdel, kanske ännu mer än på Ladugårdslandet, har
åttiotalet stält den nya tiden med den gamla i samma kvarter, på
samma tomt, och den nya har icke gifvit sig tålamod att vänta tills
den gamla hunnit aflägsna sig, utan trängt sig på henne och bor
tillsamman med henne till dess den nya slutligen hinner äta ut den
gamla. De nya höga hyreskasernerna ha stält sig midt emellan
kojorna, till dess de senare öfvergifvits af sina invånare som flyttat upp
i kasernernas öfversta våningar, då kojorna ändtligen försvinna och
nya hyreskaserner intaga deras platser.

Ännu återstår för den nya tiden mycket att göra, innan hon kan
skapa om kvarteren med de små kåkarne i Hvita Bärgen, men hon
går oförskräckt framåt, hvilar sig kanske något då »konjunkturerna»
icke äro som mest fördelaktiga, men återtager sin marsch så snart
bättre tillfälle gifves.

***

Länge har man klagat öfver att den nya tiden vore i alt
mindre »solid» än den gamla, liksom den nya tidens människor med
otrolig ringaktning för sig själfva eller med allt för lättsinnig
tanklöshet anklagat sin tid för mindre redbar än en förgången, från hvilken
endast en och annan »hedersman af gamla stammen» lefvat kvar.
Så har det ock varit med Stockholms byggnader, och sagan vardt
ty värr verkligen sanning, då »Ladugårdslandsstilen» visade sitt
olyckliga inflytande på äfven valet af byggnadsämnen och omsorgen vid
deras användande. Då uppstodo i alla afseenden dåliga hus, illa
hopkomna och utan någon hänsyn till sundheten.

Annorlunda är det nu. Visserligen kan man ännu träffa på
slarfvigt hopkomna hus med dåligt materiel utan och innan, med rent af
hälsoförderfvande fyllning emellan trossbottnarne och många andra af
byggnadssättet orsakade vådor, men sådana uppföras dock icke i
samma stora antal som ännu för några år sedan och de finna
ingalunda så lätt hyresgäster. Deras byggherrar komma sannolikt att
snart stå med skammen, utpekade såsom samvetslösa spekulanter, och
många af dem ha redan fått vidkännas betydliga förluster för att de
icke bygt med ärlighet och omsorg.

De som under årtiondets senare hälft bygga nya hus finna med
sin fördel öfverensstämmande att göra dem sunda och varaktiga,
liksom de alt mera anse sig böra kosta på dem en god arkitektur.
När man ser sådana byggnader, som de här ofvan nämda, t. ex.
Norstedts, Skandias, E. Thavenius’, Fr. Bünsows, B. Carlssons, fru
Whitlocks m. fl. — de äro lyckligtvis icke så få nu mera — måste man
erkänna, att de icke blott äro jämförliga med den »gamla goda tidens»
utan äfven öfverträffa dem, ej minst i »soliditet». De äro bygda för
att ega bestånd till en sen efterverld. Däruti har åttiotalet gjort
Stockholm en ovärderlig tjänst.  I st. f. den ofta mycket osunda
fyllningen mellan trossbottnarne, inläggas nu ofta valsade järnbjälkar, mellan
hvilka cementmassa gjutes, hvarefter taken afslipas och målas. Detta
är också ett ofantligt framsteg.

Få sådana arkitekter som de hvilka nu stå i främsta ledet
bestämma öfver en nybyggnad, skall icke blott utsidan få ett konstnärligt 
utseende, utan äfven det inre vinna i sundhet och bekvämlighet.
Hr Clasons idé med fönstret midt på väggen i ett rum i st. f. ett i
hvartdera hörnet ökar utrymmet, utan att, då fönstret är tillräckligt
bredt, inskränka dagern. I allmänhet äro dock, äfven i nyare
byggnader, rummen kanske för små, hvilket naturligtvis kommer sig af
stockholmarnes anspråk att bo i många rum samt till en del äfven
af tomtprisen. Rummen äro äfven i de flesta hus för låga, ett
kanske ännu större fel.

Ej häller köken äro så rymliga som de borde, fastän de för
öfrigt stå ofantligt mycket fram om de gamla köken i afseende på
bekvämligheter. En lika oförskämd som grym anordning af pigkammare
tyckes snart nog åter för det mästa ha försvunnit, men visar sig ännu
i ett och annat hus, nämligen att inreda en sådan kammare på ett
ställe i huset, där ingen utsida fins och följaktligen icke något
fönster, icke ljus och frisk luft.

I afseende på afträdena återstår nog mycket att förbättra, ty
oaktadt klosettsystemets utbredande, bygges sådana efter gammal dålig
metod i långa rader på gårdarne, ett lika osmakligt som hälsofarligt
tilltag. Det fins gårdar, på hvilka dessa smålokaler uppgå ända till 40!

Men för öfrigt börjar man bo rätt bra i Stockholm. Icke har
hvarje välmående familj ett hus för sig, såsom t. ex. i London, det
är sant, och likväl borde detta vara det mål dit man sträfvade.
Villastaden skulle förverkliga det, men huru det är fatt med den stadsdelen
ha vi här ofvan förnummit. Familjen måste nöja sig med en våning
i ett stort hus, vare sig att detta ligger vid Vallhallavägen, midt emot
skogen, eller vid en trång gata med grannar ända in på näsan. Den
välmående familjen har sex, åtta eller tio rum, alt efter välmågans
grad eller anspråkens storlek.

Tillträdet till våningen sker genom en tambur, som i några nya
hus är ganska tillräcklig, men i ännu flera altför trång. Familjen
tager emot sina besökande i det rum som förr hette förmak, nu
salong, hvarifrån man kanske kan se in i ett eller två andra rum, men
den långa »filen» af rum, som förr var så omtyckt, fins vanligvis icke
i de nya husen. Rummen ligga icke i rak linie, utan gruppera sig
kring tamburen. Ej blott till »herrns rum», ofta det minsta och
otrefligaste, är en särskild ingång, utan äfven till ett par andra af de öfriga
rummen och till köket, hvilket vanligtvis äfven har särskild trappa
från gården. I några nya hus ligger köket tämligen obekvämt vid
ändan af en lång korridor, som stryker längs några inre rum. Vatten
är nu mera nästan öfver alt inledt i köken. Gas fins i förstugan,
vanligtvis äfven i tamburen och köket samt på många ställen också
i matsalen, hvilken i de flesta nya hus ligger åt gården, är något mörk
och nu mera kanske ej öfver alt så stor som förr. Gasen är dock
efter midten af årtiondet på väg att rymma fältet för elektrisk 
belysning. Elektrisk ringledning är uppsatt i nästan alla nya hus, och i
åtskilliga fins äfven telefon.

Under sjutiotalet började Stockholm känna sig arsenikförgiftadt
af tapeterna i sina rum, och tecken till sådan förgiftning visade sig
äfven under detta årtionde. Tapeter kommo i onåd och förvisades
från många hus. Väggarne oljemålades. Det är onekligen snyggare
och kan vara prydligare, äfven stilfullare, ehuru det är något naket.
Man tycktes, oberäknadt faran för förgiftning genom arsenikfärgade
tapeter, finna tapeterna i allmänhet såsom ett oting och erinrade sig
kanske, att de endast vore en vanslägtad afkomma i sista led af
väggbeklädnad med gobelin och gyllenläder.

Under åttiotalets senare år ha tapeterna dock åter tagits till
nåder. Stockholmaren vill gärna ha taflor på sina väggar, fastän det
säges, att han sällan köper några, och tafvelspikar äro icke häller
lämpliga på oljemålade väggar, heter det. Af denna eller annan orsak
äro de oljemålade väggarne icke så vanliga som för några år sedan.

Golfven äro i de nya husens matsalar nu mera vanligtvis
parketterade, ett godt framsteg framför de i mer än ett afseende otrefliga
och olämpliga plankgolfven, men i de öfriga rummen blott af plank,
emedan de då beklädas med mattor. I tarfligare våningar, där
invånarne vanligtvis icke ha råd att bestå sig med mattor, äro golfven
ofta ännu af dålig beskaffenhet.

I nästan alla hus af bättre slag ha fönsterna nu mera hela
rutor, stundom af spegelglas. Fönsterrutornas storlek och beskaffenhet
ha varit i en oupphörlig tillväxt under århundradet. Ifrån att vid det
sammas början äfven i finare hus ha bestått i små, ofta blyinfattade
rutor af knappt fem tums höjd, och ännu mindre bredd, utgöras de
nu af präktiga glas af bort åt fyrtio decimaltums höjd och sexton
tums bredd. Genom sådana rutor betraktar man verlden naturligtvis
mycket friare.

Friare har således vår »syn på tingen» utvecklat sig, och bättre
bo vi onekligen än i föregående årtionden, fastän åttiotalets början icke
gjorde något godt i det afseendet. Detta gäller i synnerhet de
tarfligare lägenheterna, hvilka ock äro de talrikaste. Småvåningar af
två och tre rum äro de som mest tillkommit under åttiotalet. Så
dåliga många af dessa än äro, kunna de dock i allmänhet föredragas
framför kyffena i de nu till större delen försvunna kojorna. De nya
husens bekvämligheter stå vida öfver hvad kojorna kunde bjuda på.
Det är otvifvelaktigt de mindre bemedlade som mest vunnit på den
utomordentliga byggnadsverksamheten under årtiondet.

*



III.

I stadsparkerne.

Den som för ett par årtionden sedan besökte de stora
städerne i mellersta och södra Europa och såg den vackra
grönskan och de fagra blommorna i deras parker, trodde
nog, att denna rika växtlighet midt bland husmassorna
vore en följd endast af det milda klimatet samt att något dylikt aldrig
kunde åstadkommas så långt upp i norr som där Stockholm ligger.  
En gång stod den som skrifver detta bredvid en annan stockholmare
och betraktade de vackra gräsmattorna som gjorde den för kejserliga
familjen afstängda delen af Tuilerieträdgården till något alldeles
egendomligt vackert, och vi sade båda två:

»Något sådant får man sannerligen inte se i Logården och ännu
mindre i Humlegården.»

På Kungsträdgården tänkte vi naturligtvis icke.  Gräsmattor på
Karl den trettondes eget torg vore en orimlighet, större än alla andra
orimligheter.

Att i vår hufvudstad få en »square», sådan som de många små
oaserne med det namnet i London, långt mindre en park som någon
af den stadens äfven minsta, öfversteg den djärfvaste inbillningskrafts
gränser.

Vi hade vår Djurgård.  Med honom tröstade vi oss, men sällan
kommo vi längre än till Hasselbacken, om icke möjligtvis på
Bellmansdagen ända till Bellmansro.  I staden nöjde vi oss med den
mycket obetydliga och alldeles vanskötta Berzelii park, hvilken egentligen
var blott en förgård till Berns salong, och för öfrigt med Karl den
trettondes torgs sandplaner och torra alléer under de dammiga träden.  
Till Humlegården gingo vi icke, vi som ville kallas »bättre folk».  På
Södermalm hade vi Adolf Fredriks torg, mycket mindre än Karl den 
trettondes, men lika dammigt och ej på ringaste sätt lämpligt till
lustvandring, synnerligen som det företrädesvis var ett salutorg för
landtmannaalster.

Vi nötte på gatstenarne, när vi ville ha rörelse i friska luften,
som just ej var synnerligt frisk.


Länge tålde det innan Stockholm kunde frigöra sig från det obehagliga 
vitsordet, att vara den sämst stenlagda stad i Europa.  Ännu 1862 voro
blott Norrbro, en del af Gustaf Adolfs torg, halfva Fredsgatan och
Drottninggatan till Lilla Vattugatan belagda med tuktad sten.  Öfver allt annars på
Norrmalm och öfver hela Södermalm slet man skodon och plågade man fötter
på oformliga fältstenar.  I den inre staden funnos några få delar belagda med
tuktad sten, men på Regeringsgatan räckte den stenen ej längre än till Lästmakaregatan 
och på Malmskillnadsgatan tog den slut redan vid Hamngatans hörn.  I staden 
inom broarne hade några flera gator fått bättre stenläggning, men på Södermalm 
voro blott Götgatan till Tjärhofsgatan, Hornsgatan till Stora Skinnarviksgatan
samt Stora Badstugatans korta sträcka belagda med tuktad sten.  På Kungsholmen 
var det endast halfva Handtverkaregatan som fått sådan, men på
Ladugårdslandet fans 1872 icke ännu en enda gata så tuktad.  Man var glad att på
de förnämsta gatorna ha trottoarer med skaplig sten.

I medlet af åttiotalet var detta betydligt förbättradt.  Det är visserligen
sant, att af de 1,564,217 kvadratmeter som Stockholms alla gator då omfattade
i yta, upptogos endast något öfver 300,000 af tuktad sten i körbanor och
rännstenar samt nära 200,000 i gångbanor, men dess utom funnos öfver 12,000
kv.meter i asfaltgångbanor, öfver 65,500 i makadamiserad väg, öfver 403,000 i
körbanor med fältgrus, 37,000 i gångbanor med sådant grus samt 2,177 kv.meter i
träkubbar.  Tager man procenten af hela gatuytan, finner man, att då tuktad
och huggen sten tio år förut användts i 25,88, fans den i medlet af åttiotalet i
41,22 procent.

***

Ofta skrefvo tidningarna, och röster läto för öfrigt i det allmänna
höra sig om nyttan och behaget af stadsparkers anläggande på fullt
allvar.  Det kostar så mycket, invändes, och mången tyckte nog också,
att det vore bara öfverflöd och snobberi för att lättingen skulle slippa
få ömma fötter på gatstenarne.  Från motsatt håll framhölls, att
kostnaden skulle rikligt ersättas genom förbättrade hälsoförhållanden
och relativt minskade utgifter för sjukas vård.  Exempel anfördes från
andra större städer i Europa, i hvilka de planterade träden och
blommorna samt de väl skötta gräsmattorna utöfvat godt inflytande på
invånarnes välbefinnande.

Och nu, i senare delen af åttiotalet, ha vi parker, som ej blott
kunna täfla med de bästa i Europas öfriga städer, utan till och med
öfverträffa flere bland dem.  Det har dock icke gått plötsligt, utan
småningom förberedts och länge utarbetats.  Förändringen kan 
räknas till och med ända från 1869, då stadsträdgårdsmästarebefattningen 
öfvertogs af A. Medin, hvilken lärt sin konst i synnerhet vid
Rosendal.                                                            

A. Medin.

De stadsplanteringar som då funnos voro Berzelii park,
Strömparterren, Mosebacke torg, Norrtullsgatan och Karlbergs allé, hvilka
sköttes af entreprenörer. Anslaget till planteringar var hela — 
2,500 kr.!

Gräsmattorna i Berzelii park bestodo till större delen af
maskrosor och annat frodigt ogräs.  På andra delar, som voro upplåtna
åt allmänheten, var all växtlighet borttrampad.  Tre blomstergrupper
framför Berns salong samt en rabatt utefter gången omkring kullen
voro de platser, på hvilka blad- och blomväxter planterades.  
Förhöjningen omkring Berzelii stod var en sandkulle.

I Humlegården var tillståndet sådant, att de kvinnor som
användes att städa gångarne knapt midt på dagen kunde begifva
sig åt parkens norra del till följd af
de scener, som där uppfördes af stadens
sämsta befolkning.  Gödselupplag efter
landtbruksmötet 1868 låg kvar på flere ställen,
till och med i dammen i norra delen.

Huru det nu ser ut i Berzelii park och
huru förhållandena ändrats i Humlegården,
vet hvar och en som på åttitalet besökt
dessa platser.  Den förra är en af rikedom
på doftande, färgskimrande blommor
uppfyld och med ögonsmekande sammetsmjuka
gräsmattor lockande lustvandringsplats,
hvars sommargrönska räcker långt in på
senhösten och bland hvars blomsterverld
stadsbon känner sig vederkvickt och styrkt i storstadsluften.  
Humlegården, mycket större än den förra, är en fridfull lustgård, där
visserligen mycket folk samlas för att njuta af hvad en stor blomsterträdgård 
kan erbjuda, men som genom sin vidsträckthet lemnar frihet
och lugn åt hvar och en som önskar i ro draga nytta af en sådan
plats.  Där fins ännu något litet kvar af den gammalfranska
trädgårdsstilens stelhet, dock endast i de två hufvudalléerna med deras
till en del ännu ståtliga, till en del redan murkna och fallfärdiga, men
så mycket mera måleriska lindar, hvilka man ansett sig böra skona.  
Den vida större delen af parken är en med slingrande gångar mellan
stora, yppigt grönskande gräsmattor, lummiga träd- och buskgrupper,
prunkande och doftande blomrabatter till promenad inbjudande engelsk
park af bästa slag.


I Humlegården ha de besökandes hyfsning stigit i samma mån
som parkens förskönande, och denna är nu en vederkvickelseplats för
alla samhällsklasser, skulle också den företrädesvis benämda »fina verlden» 
föredraga att infinna sig på promenaden »i torget», i Kungsträdgårdens 
alléer.  Alla våra parker stå öppna för alla, rika och fattiga, och
det är de senare som draga största nyttan af dem.  I Humlegårdens
alléer vandrar den som icke gerna visar sig bland fina verlden »i
torget», och bland dess blommor hemtar den fattiga gamla, som aldrig
kommer längre ut i naturen, frisk luft och ser verlden i gladare
dager än genom fönstret i sin gårdskammare.  Där stoja i uppfriskande
lekar de många barn, hvilkas föräldrar af bristande tillgångar eller
andra orsaker icke kunna föra dem ut på landet, och i synnerhet vår
och höst äro alléerna nu mera fylda af det unga Stockholm eller åt
minstone det unga Ladugårdslandet, som förlustar sig med mångahanda 
glada tidsfördrif.  Här och där är ett sällskap ifrigt upptaget
af krocketspel och låter icke störa sig af de många promenerande.

Humlegården.

Det är lif och glädje bland de unga i parken, stilla förnöjsamhet 
bland de äldre.  Ingen stör den andra.  Inga opassande uppträden 
förefalla där nu.  För denna glädjande förändring af en förut i
mer än ett afseende föga hyfsad förlustelseplats har man att tacka
Stockholms stad, hvilken öfvertog Humlegården från staten, som i alt
vanskötte honom, och närmast är man direktör Medin tack skyldig
för hvad han gjort till parkens omskapande.


Alt andas nu där lugn och blomsterdoft, och midt bland
blommorna står deras konung, Linné själf, vänligt leende i bronsen, så
som Fritiof Kjellberg förevigat hans drag.  Stoden restes i maj 1885
och har sedan dess haft en hedersvakt af de fagraste växter.

Tröttnar man att glädja sig åt blommorna och att vandra
omkring på gångarne för att studera de mångfaldiga träden och
buskväxterna, hvilkas namn finnas angifna vid deras fot, kan man hvila
sig vid det lilla vattenståndet, den enda förfriskningsplatsen i parken,
hvilken förut hade ett par schweizerier, utom värdshuset i rotundan,
den gamla byggnaden, som nu är försvunnen och lemnat plats åt
Linnéstoden.  Alt är beräknadt på stilla fröjd.

Hvila sig kan man ock i stora bibliotekshuset, från hvars läsesal 
man har utsigt äfver en stor del af parken.

***

Blomsterkungen står midt bland ädla växter, men det gör kungen 
»i torget» också.  Omkring Karl den trettondes stod breder sig
en präktig gräsmatta, från hvilken talrika blommande växter skjuta
upp, och blommor finnas på alla de andra planteringarna i
Kungsträdgården, mellan grupperna af buskar och träd som så kraftigt
stigit i höjden på ett årtionde.  Blommor ser man för öfrigt i alla
andra stadsparker, på Adolf Fredriks torg och på Karlavägen, hvilken
senare har en icke just bred — platsen förbjuder det — men så
mycket längre parksträcka ända från Engelbrektsgatan och ända bort
åt det lilla torget vid f. d. Ladugårdslands tull.  Om man blott icke
ser på husen, hvilka i den bekanta här ofvan omnämda »stilen» rest
sig på bägare sidor om Karlavägen och som blott i Carl Grabows
fasad samt möjligvis huset närmast öster ut fått en hygglig omväxling,
har man i den långa parken den angenämaste promenad.

Så ser en framtidsgata ut, endast med den skillnad att våra
framtidsgator måste bebyggas med hus såsom det Bünsowska vid Strandvägen 
eller Bengt Carlssons vid Jacobs torg eller Skandias vid
Mynttorget.  Men buskar, träd och blommor skola gatorna ha — mycket
blommor.  »För mycket blommor» kan en stad aldrig få.  Åttiotalet
har skaffat Stockholm ej så litet.

Men hvarifrån få vi alla dessa blommor?  Direktör Medin hjälper 
oss med den saken, och staden betalar hvad han i den vägen
anser nödvändigt.  Om man går till ändan af Döbelnsgatan, skall man
få se hvad stadens blomstersamling vill säga.  Men man skall gå dit
mellan november och maj.  På annan årstid äro blommorna utplanterade 
i parkerna.


Drifbänkar och växthus funnos för det ändamålet ej förr än 1871, då de
förra anlades på en liten gård vid trädgårdsmästarens bostad vid Nya vägen,
där utrymmet dock var så litet, att till och med ett gammalt sluttande källartak
måste användas såsom grund för drifbänkar. Alla fönster till bänkarne utgjordes 
af kasserade byggnadsfönster. Där blefvo dock de tarfliga växter som då
odlades utmärkt frodiga och vackra. På samma plats börjades försöket att för
planteringarnas räkning öfvervintra växter. Därtill användes två fuktiga
boningsrum, men detta försök utföll ej till belåtenhet.

Växthus användes först 1873, då f. d. Svenska trädgårdsföreningens gamla
växthus i Barnhusträdgården uppläts för planteringarna. Detta fyldes snart från
de då till norra gästgifvaregården förlagda drifbänkarne som där hade större
utrymme, och uppdrogs där en stor del af de nu i planteringarna använda stora
dekorationsplantorna. Anslaget hade först höjts till 7,250 kr., hvaraf 2,250 till
Humlegården, som då öfvertagits på arrende af Stockholms stad, men ökades
1873 till 10,000 kr.

År 1874 planterades Karl Johans torg och Riddarholmskanalens kajer samt
1875 platsen söder om Centralstationen. Sist nämda år öfvertog staden
Kungsträdgården af öfverintendentsämbetet mot 5,000 kr. i ersättning för underhållet.
Då höjdes anslaget för planteringarna till 20,000 kr. Det var äfven det året som
Nya begrafningsplatsens planteringar ordnades efter af stadsträdgårdsmästaren
uppgjord plan.

År 1876 ordnades platsen närmast omkring Karl den trettondes stod, och
planteringarna på Adolf Fredriks torg påbörjades. Anslaget höjdes till 25,000 kr.

Redan i början af sjutiotalet hade å Långholmsbärgen uppförts lera för
kommande planteringar, och därå hade 1873 planterats 800 löfträd. År 1877
påfördes ytterligare lera på nämda bärg. Samma år bygdes nya växthus i n:r
44 Norra Tullports-, nu Döbelnsgatan, och dit flyttades hela växtförrådet, 18,000
exemplar, samt inrymdes dels i nya, dels i ett där varande gammalt växthus.
Till samma plats öfverfördes äfven drifbänkarne, och trädskolor anlades där.
Anslaget höjdes till 30,000 kr.

År 1878 börjades Humlegårdens ordnande till en tidsenlig promenadplats
efter af stadträdgårdsmästaren uppgjord plan. Detta arbete afslöts 1880.

Därmed äro vi inne i vårt årtionde, under hvilket stadsparkerna ytterligare
förkofrats och först fått sitt närvarande präktiga utseende. År 1881 anlades
trädskolor vid Stora Blecktornet å Söder och året därpå började man arbetena för
Karlavägens planteringar. Dit fördes då stor mängd jord, bland annat den hvaruti 
den berömda Öhmanska sättsparrisen odlats (från Öhmanska trädgården, nu
mera stadens, vid Norra Tullportsgatan). Dessa planteringar fullbordades 1884.

Anslaget för stadsparkernas och planteringarnas underhåll hade 1883 höjts
till 40,000 kr. och år 1887 steg det till 45,000. Men det är icke endast de nu
uppräknade parkerna som utgöra föremål för stadsrepresentanternes upplysta
välvilja; äfven på andra ställen, i synnerhet i utkanterna, anläggas parker, hvilka
i en icke aflägsen framtid komma att tjena till nytta och nöje för många tusen
af Stockholms mindre bemedlade invånare. Detta är årtiondets stora demokratiska 
syfte. Under det man planterade på Karlavägen för det i allmänhet nu
mera välbärgade Östermalm, började man påföra matjord för kommande
planteringar på Kronobärget å Kungsholmen och i Tegnérlunden på höjden af
Tegnérgatan. Redan förut hade man, såsom ofvan vidrörts, gjort förberedelser för
planteringar å Långholmsbärgen, och år 1884 planterades där 1,600 löf- och 
barrträd. Det året börjades förarbetena också till Vanadislunden vid
vattenledningsbassängen mellan Stora Badstugatan (nu Sveavägen) och Tulegatan.

Södermalm skulle ej längre vara vanlottadt. År 1885 anslogos 25,000 kr.
för parker i den stadsdelen, hvaraf 20,242 till Tantolunden, en vidsträckt plats
söder om Vollmar-Yxkullsgatan och järnvägen, sträckande sig ned åt Årstaviken.
År 1886 börjades den egentliga parkanläggningen i Vanadislunden, och
planteringarna i Tantolunden fortsattes.

Går man, såsom sagdt, vintertiden till Döbelnsgatans ända, får
man se hvilka verkliga skatter Stockholms stad eger i sina växthus.
Fem sådana finnas vid den gatan, tre nämligen i n:r 34, gamla Öhmanska 
trädgården, och två i n:r 44, f. d. Wassbergska, tätt intill f. d.
Surbrunn. Ett sjette växthus har staden i n:r 10 Surbrunnsgatan
(Frögrenska gården) och ytterligare ett tillkom 1887 vid Odengatan.
I de sex jämte i s. k. öfvervintringskaster förvarades vintern 1886—87
ej mindre än 70,000 växter, värderade till 44,000 kr. I drifbänkarne
med 800 drifbänksfönster uppdrogos våren och sommaren 1886
omkring 220,000 plantor.

För utplantering å grupper användes hufvudsakligen låga bladväxter, såsom
Alternanthera i 16 sorter, brokbladiga Pelargonier i 14, Kleinia repens, Echeveria 
i 8 sorter, Mesembryanthemum cordifolium, Iresina Lindeni, Salvia, Fuchsia
coccinia, Sempervivum i 6 sorter, Pilea serpyllifolia (Mose brinnande buske) och
Centaurea candidissima, m. fl.

Af höga bladväxter användas bland bättre sorter Canna indica, Musa ensete,
Gynerium argenteum, Richardia alba maculata, m. fl.

Till blomstergrupper användes, utom en del andra, Begonia, olika sorter
Pelargonier, Ageratum, Celosia plumosa coccinia, Heliotropium, Hyacinthus
candicans, Gladiolus, Lobelia erinus och L. fulgens, Verbena, Hydrangea paniculata
grandiflora och H. Hortensis.

Såsom dekorationsplantor ha på senare år begagnats Musa ensete, Agave,
Yucca, Dracæna, Corypha, Latania, Araucaria, Aralia, Fuchsia på stam och
många flere.

För tidig vårblomstring har man användt Tulipaner, Hyacinter, Primula,
Myosotis, Rodondendron, Silene samt Azalea, hvilka tagas bort då de blommat
ut och ersättas af andra växter.

Parkerna, planteringarna och kyrkogårdarne, af hvilka två också
skötas af stadsträdgårdsmästaren, fordra ständig omvårdnad, hvilket
kräfver stor arbetsstyrka och oaflåtlig uppmärksamhet. Hvarje dag
krattas och putsas i våra parker, och då så fordras, äro vattenslangar och
vattenkastare af olika slag i oaflåtlig verksamhet. Till Humlegårdens
vattnande åtgick 1886 ej mindre än 7,620 kub.met, men Kungsträdgården 
fordrade 9,000. Totalkostnaderna för dessa parker uppgingo,
såsom sagdt, år 1887 till 45,000 kr., men de nya anläggningarna
medtogo samma år ytterligare 30,000 kr.

Det torde kanske förtjäna nämnas att endast för underhåll af
säten och soffor i parkerna erfordras omkring 1,000 kr. årligen. 
Dessa säten och hvilsoffor utgjorde 1887 icke mindre än 428, nästan
alla nu mera bekväma, med svängda ryggar.

Vattenkonsten i Humlegården kräfde 10,900 kub.met. år 1886, men Molinska
fontänen i torget 50,900. Den förre var endast 384 timmar i verksamhet, den
senare 906 timmar. I lika lång tid frustade fontänen i Berzelii park med en
vattenåtgång af 8,900 kub.met.

Stadsträdgårdsmästarens namn har här nämts ett par gånger, men
det förtjänade sannerligen att ristas i gyllene bokstäfver på stadens
marmortaflor, i fall Stockholm hade sådana till heder för dem som
gjort sig väl förtjänta af Sveriges hufvudstad. Att direktör Medin är
en af dem, det har vår tids stockholmare dagligen för ögonen. Men
äfven hans stora skicklighet och aldrig hvilande verksamhet, som
ersättas med den ganska måttliga lönen af 4,000 kr. om året, skulle
dock icke kunna åstadkomma alt hvad som nu gjorts, om icke
våra stadsfullmäktige insett den ofantliga vigten af grönska och
blommor inom stadens område och därför icke tvekat att anslå så
betydliga summor som vi nyss uppräknat.

Hvarken stadsträdgårdsmästare eller stadsfullmäktige skulle likväl
hinna det åsyftade målet, om icke stadsborna själfva vakade öfver
planteringarnas bevarande. Stockholm har sannerligen icke alltid
utmärkt sig i det afseendet. Här har okynnet och skadelusten ofta
förstört hvad den goda smaken och nitet för allmänt bästa lyckats
åstadkomma. Åttiotalets stockholmare ha dock visat sig tacksammare för
hvad som gjorts till samhällets bästa. Under de år som större
omsorg egnats åt planteringarna, har det visat sig, att ju mera vårdad
och fin en plats hålles, dess mer aktas den af allmänheten. Nu mera
händer aldrig, att något förstöres i parkerna, långt mindre att, såsom
förr någon gång, hela grupper af växter på en enda natt af okynne
fördärfvas. Om också det kunnat under dessa år inträffa, att någon
nattvandrare af rosornas doft lockats att bryta en blomma, hör äfven
detta till undantagen.

Större skäl till klagan öfver våld mot planteringarna eller 
åtminstone, mot oaktsamhet i det fallet gifves mot stadens hundar. Medel
däremot torde väl icke böra sökas i dessa djurs utrotande eller annan
inskränkning i deras antal än hvad hundskatten åstadkommer, men
just denna skatt borde lemna staden medel att kosta på väktare i
parkerna, och dit måste man nog en gång komma, liksom
Humlegården, genom hvilken allmän väg går, borde under den mörka
årstiden starkare upplysas än hvad fallet varit under åttiotalet. Men vårt
årtionde har medhunnit så mycket till stadsparkers skapande och
värdiga underhållande, att man måste vara foglig i ytterligare anspråk,
utan att därför lemna dem ur sigte.

*




IV.

På Hasselbacken och operakällaren, i »Grand» och på bolagskrogen.

Fullt med folk på verandan. Hvart enda bord är upptaget.
Hundra personer intaga en afvaktande ställning för att
vid första lägenhet sätta sig i besittning af otåligt
efterlängtade platser. Det gäller en middag på Hasselbacken,
en icke ovigtig beståndsdel af stockholmslifvet, något som hvarje
främling vid sitt besök i vår hufvudstad måste vara med om och som
hvarje stockholmare, i fall någon möjlighet gifves, ingalunda vill
försumma.

Det är en vacker försommardag eller en vacker septembermiddag, 
i bägge fallen en anledning för den verklige stockholmaren att
äta på Hasselbacken. Under högsommaren äter han kanske på
Alphyddan på Marstrand, till och med midt inne i Paris, hos Champeaux,
så vida han ej måste nöja sig med dietföda i Karlsbad eller sitter på
sin egen veranda ute i skärgården. På den tiden är Hasselbacken
besatt af främmande trupper, af engelsmän som glömma Richmond,
när de få plats här på verandan, af fransmän som visst icke förgäta
terrassen i Saint-Germain-en-Laye, men finna sig lika bra på Djurgården, 
och i synnerhet af tyskar, som tala om Brühl’sche Terrasse, men
medgifva, att Hasselbacken är »famos».

På hvilken dag som hälst mellan maj och oktober är verandan
fyld af glada gäster, vare sig infödingar eller främlingar, och alla
instämma de i det omdömet, att platsen är af första ordningen. Det
fans en tid, då den verandan var mera utsigtsfri än nu, då
musikpaviljongen icke tog så mycken plats midt emot, då moriska
paviljongen icke ännu kommit till och då åtskilliga andra hinder icke 
stodo i vägen för en fri öfverblick af vår sköna hufvudstad. Det var
den tiden då Hasselbacken icke kunde taga emot så många gäster
som nu.

Tillbyggnader ha sedermera gjorts, förbättringar vidtagits,
planteringar ökat behaget af det i sig själft så ovanligt behagliga stället.
Om blicken från verandan nu mera icke kan tränga så långt
omkring, har man det dock bekvämare i många afseenden, mera
omväxling i den närmaste omgifningen, mera nutidsmässigt på det hela.
Och vill man ovilkorligt taga en öfverblick öfver stad och land och
vatten, så behöfver man blott gå en trappa upp för att från stora
balkongen få en lika vacker som vidsträckt utsigt. Det gör man
hälst på en af de stora festmiddagarne, till hvilka man har det nöjet
att inbjudas — mot en afgift af minst 25 kr., ofta 40 eller 50, de
äkta stockholmska subskriptionsmiddagarne.

Nu är det endast fråga om en helt vanlig hvardagsmiddag på
verandan. Man går om bord på en ångslup vid Strömparterren eller
nedanför Karl XII:s torg, så vida man icke föredrager en lustvandring
öfver den vackra Skeppsholmen och där tager plats på ångfärjan eller
ock vid Norrmalmstorg sätter sig i en spårvagn, under den vackra
årstiden i en af de stora öppna. I de två förra fallen anländer man till
Alkärret, bredvid folkförlustelseplatsen ej långt från Hasselbacken, och
i de bägge senare till Allmänna gränden, alldeles under backen.

Man går med lätta steg — till Hasselbacken går man alltid med
sådana — upp för den breda trappan och är genast inne i
härligheten, kastar i förbigående en blick på Bellmanseken och på
schweiseripaviljongen, där en gång grosshandlaren och borgarståndstalmannen 
J. G. Schwan hade sin sommarbostad och där äfven sedermera
stockholmsfamiljer bott på sommarnöje midt bland eller åt minstone
vid sidan af värdshuslifvet. Man småler kanske åt tomten med
paraplyet och gossen med stöfveln, genom hvars sula vattnet skvalar utan
uppehåll eller minskning, två af den moderna skulpturens humoristiska 
påhitt, i närheten af Alfred Nyströms Bellmansstod.

Är man gammal stockholmare, erinrar man sig en vacker
augustiafton 1872, då den stoden högtidligt invigdes, en af det glada
Stockholms muntra fester, och när man därefter blickar upp mot trappan
till verandan, tycker man sig kanske se själfva fader Wilhelm som
står där och ler, har ett vänligt ord och en uppmärksam hälsning
för hvar och en, under det hans ständigt vakna blick omfattar hela
parken och hufvudbyggnaden in- och utvändigt samt sörjer för att
intet fattas och att alt är i bästa ordning... Nej, det var en villa
blott. Sedan februari 1883 hvilar Wilhelm Davidson i grafven, men
hrr Manne och Ernst Davidson fortsätta hvad deras fader börjat och 
vaka öfver att det anseende som Hasselbacken fick redan för tre
årtionden sedan icke i någon mån minskas.

Vi äro på verandan, och som ett bord där i hörnet redan är
bestäldt, behöfva vi ej trängas bland de tåligt bidande eller otåligt
platspockande. I de inre rummen vill man ej gärna sitta på en så
vacker dag, men de äro dock icke tomma, och i stora salen längst
bort ha hvarken stockholmare eller främlingar tvekat att söka
ersättning för hvad som nekats dem på verandan. Hvilket slammer af
tallrikar och gafflar! Hvilket sorl af glada röster!

Där inne i skänkrummet ha de manliga gästerne i allmänhet
börjat middagens förspel, det fosterländska bränvinsbordet. Damerna
förakta förspelet och skaffa sig matlust med att väpta på
herrarne och göra betraktelser öfver verlden omkring sig. Efter lång
väntan komma herrarne i trupp eller gåsmarsch från skänkrummet,
belåtna med invigningen och utan öfverplagg,
hvilka lemnats hos öfverrockbevararen, en
af ställets stordignitärer, hvilken har sin
affärslokal i granskapet af bränvinsbordet,
utan att själf någonsin begagna sig af
närheten.

Wilhelm Davidson.

En sådan öfverrockbevarare är något
egendomligt för Stockholm. Tjänsten
fordrar ej blott påpasslighet och ordentlighet,
utan äfven ett mer än godt minne, som
hjälper sin egare att genast känna igen en
person, skulle han ock icke ha sett honom
mer än en gång förut, och icke blott
personen utan äfven dennes hatt och öfriga
löspersedlar. En bland de förnämsta i den vägen är J. E. Arenander, 
den store menniskokännaren, hvilken under en lång följd af år
innehade öfverrock-hatt-galosch-mottagareämbetet å Hasselbacken och
ej en enda gång tog miste på vicomtens galoscher och då varande
finansministerns, nu mera landshöfdingens guttaperkor. Ämbetet är
indrägtigt, om ock ansvarsfullt och själsansträngande, och hr
Arenander köpte sig ett hus i Klaratrakten, drog sig tillbaka från
Hasselbacken, när gamle Wilhelm dog, och njuter nu sin ledighet med
värdighet på landsbygden. Mången har studerat till sämre ämbeten.
Ingen af Hasselbackens gamla kunder under sextio och sjutiotalen
glömmer den vänligt leende hedersmannen Arenander, utan att de
därför på något sätt ringakta hans efterträdare.

Så indrägtig är väl icke de uppassande vaktmästarnes syssla, men
det föder nog sin man att bära fram föda åt gästerna på 
Hasselbacken. Lön ha de visserligen, men drickspengar utgöra dock bästa
inkomstkällan. Mycken ordning råder vid uppassningen, och liksom den
förste af Hasselbacksdynastien ständigt själf öfvervakade allting, ser man
också de nu varande värdarne kasta granskande blickar omkring sig.

Det går raskt undan med förtäringen. Man äter antingen à la
carte eller à prix fixes. Uppassarne stå i liflig förbindelse med
gästborden å ena sidan och köket å den andra, och från källaren
sprides det ena dussinet buteljer efter det andra öfver hela lokalen.
Några egentligt nya rätter förekomma sällan. De senare årtiondena ha
icke varit synnerligt uppfinningsrika i det afseendet. Men det ges
»varianter», en och annan liten förändring i det gamla vanliga, och
grönsaker förtäras onekligen mera nu än förr.

Hvad dricker man på Hasselbacksmiddagarne i hvardagslag?
Något litet öl, kanske ej så litet, men mera vin, mest bordeaux.
Champagne föraktas icke häller, men de starka spanska vinerna förekomma
ej så mycket som för tretio och fyrtio år sedan, och de rhenska
vinsorterna drickas icke ofta, i motsats till hvad händelsen var
under förra århundradet. På soppan bordeaux, på fisken möjligtvis
något rhenskt eller sauterne, på köttet bordeaux eller champagne, på
steken kanske bourgogne och slutligen vid desserten ett litet glas
spanskt eller portugisiskt.

Men detta är ju en festmiddag? Nej, det är en hvardagsmiddag
på verandan. Vi äro ett muntert folk. En festmiddag intages i
smårummen eller i stora, ofantliga salen i öfre våningen. Där går det
mycket hetare till. Där drickas flera sorter bordeaux, ett par
bourgogne, champagne, spanskt, portugisiskt, kanske ock ungerskt och
Capvin. Och likväl kan det ju hända, att kamrern med familj sitter
på verandan och till maten nöjer sig med en enda butelj bordeaux.
Sådant kan hända, men att någon nu mera skulle komma ut till
Hasselbacken för att äta ett par portioner mat och dricka en half butelj
öl, det händer knapt, åt minstone hör det till de allra sällsyntaste
undantag och framkallar ovilkorligt mycket dåligt lynne hos
upppassarne, något som man bör akta sig för.

Hasselbackspubliken består af hvarjehanda slags »bättre folk»,
högre ämbetsmän med nordstjärnans kraschan, hvilken de dock icke
visa på verandan, endast i festvåningen, extra ordinarie hofrättsnotarier
och departementsamanuenser med hög grad i »Tratten» och P. B.,
som de ej häller visa på verandan. Grosshandlare och kontorister,
fabrikörer och literatörer, agenter i långa rader, officerare af olika
grader, diplomater i parti, friherrinnor och grefvinnor och
köpmansfruar utan tal. Vi äro alla med. Vi ha alla pengar, då det är fråga
om att äta middag på Hasselbacken. Det kan inträffa, att en ung
man bland gästerne i uppassareskaran ser en vaktmästare, gammal
hedersman, hvilken på förmiddagen anlitats såsom diskontör, men det
gör ingenting. Diskontören passar upp med all möjlig aktning och
påpasslighet och bugar sig vördnadsfullt, då han tager emot
drickspengar af sin kund. Hade han icke »diskonterat» på förmiddagen,
skulle han ej på middagen haft nöjet att erhålla drickspengar af
samme unge man. Han har således gjort en dubbelt god affär, och
det är med upprigtig glädje han tager mot beställning på ännu en
butelj Chateâu la Rose.

0072_1.jpg På Hasselbacken.

Samtalet är,
äfven det, lifligt på
verandan, men
dyker då och då ned
i de tonvågor som
svalla från
musikpaviljongen. Det
är endast
middagsmusiken, men
äfven den låter
höra sig.
Stundom låter den höra
sig kanske altför
mycket, så att ni
icke kan uppfatta
hvad den
förtjusande damen, eder
bordsgranne, har
att meddela. Men
äfven däruti
ligger något lockande
och retande ...
Ett glas Latour,
som icke musiken
kan förvränga, ett
vackert leende, ett
kvickt uttryck som man hör endast till hälften, under det Boccaccio-tonerna 
kväfva den andra hälften, kanske till stor fördel för det kvicka
uttrycket. Glasens klang, toner och kvickheter, leenden och skrattsalvor, 
rapphöns, Chambertin, glace och Constantia.

Middagen är slutad. Kaffet intages under bar himmel, nedanför
verandan eller utanför moriska paviljongen. Uppassarnes röda mössor 
irra hit och dit, synas på långt håll öfver de tätt sittande gästerne,
men deras egare häjdar man ej så lätt. »Sjuan! Hvar är sjuan?»
Man har fått numret, men ser ej mera till den som bär det. Han
kommer dock en gång, balanserande med kaffebrickan och likörerne,
och så kan man slå sig i ro med cigarren, dryckerna och vännerna
och den glada verlden rundt omkring sig.

Urtaflan öfver verandan visar på sju. Aftonmusiken har börjat.
Stor orkester. Det är andra gardets musikkår under direktör
Kjellbergs anförande. I många år var det numera aflidne direktör Sjöberg
som ledde den musiken och hvars namn är nära förenadt med
Hasselbacken och dess konserter. Stället är nämligen kändt icke blott
för mat och dryck, utan äfven för god musik, och mången
stockholmare, som icke har tid eller råd att äta middag där, går dit på
aftonen för att njuta af hvad den öppna musikpaviljongen har att bjuda.
Mången afton är hela »parken» — kunde ock kallas trädgården —
öfverfyld af musikälskande, punschdrickande och rökande herrar samt
lika musikälskande, téförtärande damer. Bord vid bord, stol vid stol
på hela den vidsträckta platsen.

Men äfven sommaraftonen i norden är kylig, och det händer
visst, att många af Hasselbackens gäster trotsa kylan eller genom
ökad punschförtäring motarbeta hennes inflytande och sitta kvar så
länge en enda ton finnes öfrig i musikpaviljongen och en enda droppe
i glaset, men lika ofta inträffar, att man af den svala aftonluften
jagas till baka till verandan eller till de inre rummen för att där
intaga en lätt aftonmåltid, hvilken nog kan draga ut till midnatt,
möjligtvis öfverskrida den timmen. Huru kommer man då hem till
staden igen? Spårvagnarne visa sig ej efter klockan elfva, men det gifves
»nattbåtar», en af nutidens nyttiga uppfinningar, hvilka ända till
klockan ett forsla Hasselbacksbesökande till baka till staden.
Åkaredroskor saknas ej häller. Bak om Hasselbacken är ett hyrkuskverk,
och för öfrigt kan man med telefon beställa så många hyrvagnar
som hälst. Man behöfver således icke frukta för att göras till uteliggare.

Hvad vi nu sett är Hasselbacken i hvardagslag. Han
förekommer ock i feststämning, och det är något äkta stockholmskt utan
motstycke på andra ställen. Då smyckas hufvudbyggningen med
flaggor, kransslingor, blommor och sköldar, och festliga tillställningar
göras i parken. Stundom tages en liten inträdesafgift, men tilloppet
af folk är lika stort i alla fall. Den minst utsmyckade festen är
kanske första maj nu för tiden, ehuru äfven då, i synnerhet om
väderleken är något så när vårlig, Hasselbacken fylles af glada
stockholmare, och det är rätt svårt att i parken komma öfver en liten sittplats.

Högtidligare går det till på Bellmansdagen, den 26 juli. Då står
Djurgården i högsommarskrud, och Hasselbacken har sin del i 
fägringen. Då sjunger P. B:s utmärkta kör från öfre balkongen, och inne
i festvåningen firas sällskapets höga mysterier, under det ett par tusen
fruntimmer och skräddare, de enda som ej kunna vinna inträde i
orden — alla andra stockholmare äro naturligtvis med där uppe — 
nedifrån parken lyssna med andakt till »Upp Amaryllis», »Storm och
böljor» o. s. v. som i fylliga toner slungas ut i natten, hvilken göres
till ljus dag genom tusentals gaslågor.

Men så kan Hasselbacken visa sig storartad äfven vid alldeles extra
fester, t. ex. då Stockholm har någon stor vetenskaplig
verldskongress, vid hvilket tillfälle hundratals utländska namnkunnigheter
bjudas som gäster, vid stora bord i parken trugas att dricka punsch, i
moriska paviljongen öfvertalas att smaka på vårt tiograders och äta
fina viktualier, ställas upp på en talarestol som fått plats vid den
nyströmska Bellmans fötter, där de heligt bedyra, att Stockholm är
den gladaste, skönaste och vänligaste stad på jorden, hvaruti vi, som
stå omkring och hurra, hjärtligt instämma, hvarpå de europeiska
storheterna bäras upp i festsalen, som är dekorerad med god smak,
ställas vid en af de stora bräddade bålarne och af våra egna bästa
talare öfvertygas, att vi äro dem mycken tack skyldiga för att de inse
huru trefligt vi ha det.

Skall det vara en riktigt lysande sommarfest, så måste den hållas
på Hasselbacken. Och mindre fester, såsom jubelmiddagar för våra
store män och sådant mera, hållas ock där, vore det äfven midt i
vintern, men då endast i festvåningen. Det var i den våningen som
Nordenskiöld firades af sällskapet Idun och andra samfund, då han
återvände från sin stora färd. En och annan bal försiggår där också
med stor framgång. Under det Hasselbacks-dynastiens grundläggare
ännu lefde, såg han på sin födelsedag alltid vid en glad middag sina
närmaste vänner omkring sig, och de voro tre hundra, blott de närmaste.
Han hade för öfrigt många flere. Stockholms fattiga voro kanske i främsta
rummet hans vänner. Arma skolbarn hade honom att tacka för mycket, 
och de olyckliga döfstumma på Manilla glömde han aldrig.

Huru det är möjligt att vid de stora festerna bespisa öfver tusen
personer och göra dem otörstiga, förefaller underbart, men om man
skaffar sig tillträde till den storartade och utmärkta köksafdelningen
samt undersöker huru vinkällarne äro beskaffade, skall man åt
minstone någorlunda fatta huru det går till. Dessa afdelningar synas
aldrig, men att de finnas märkes nog på rätternas mängd och
beskaffenhet samt på det aldrig trytande vinförrådet. Vid utomordentliga 
tillfällen kan Hasselbacken på en enda dag lemna mat och dryck
åt 1,200 personer, och det hvardagliga antalet under sommaren uppgår
ofta till 6 och 700. I festsalen ha middagar gifvits för emellan 4 och 500
personer, alla sittande. Men så finnas också mellan 60 och 70 fasta
medhjelpare i de nyss nämda afdelningarna samt omkring 50 eller 60
särskilda uppassare. Alla äro aflönade.

***

»Källaren dog och den fina restauranten föddes». Med dessa ord
afslutas uppsatsen om operakällaren i »Gamla Stockholm». De kunna
ock tjäna till inledande af en framställning om samma ställe i vårt
årtionde. Vid dess början var det redan slut med den gamla
operakällaren och hans mer på dryck än spis beräknade uppgift, men ju
längre årtiondet framskridit, dess mer ha äfven spåren af de gamla
förhållandena utplånats. Den fina restauranten har redan hunnit full
utveckling och stadga.

Klockan är nio på morgonen. Operakällaren öppnas samtidigt
med förköpsluckan i den andra teaterförstugan. En och annan tidig
gäst anländer, icke såsom förr för att få sig en bäsk eller annan
morgonsup, utan för att taga sig ett par »wimermarkare», delikat
anjovis, eller äta en portion varm mat. Någon lifligare rörelse har dock
icke ännu börjat. De 18 större och mindre borden i stora salen,
samt de 13 borden i mindre afdelningen lysa af inbjudande hvitt
duktyg, men stå ännu nästan tomma, med sin vakt af 17
upp-passare, alla komna till mogen ålder. Det förr allmänt gängse
bruket att använda barn till uppassning på källare är för länge sedan
afskaffadt. Gossar förekomma dock i affären, men till andra sysslors
uträttande, icke till gästernas betjänande.

Fram emot klockan elfva anlända de egentliga frukostätande. De
utgöras kanske mest af resande och dernäst af agenter och andre
affärsmän som ha utgöromål. Militärer äro sällsynta på denna del
af dagen, och civila ämbetsmän förekomma nästan aldrig. Af alla
frukosterande förtära de allra flesta varm mat. Det händer att
måltiden inledes med en sup bränvin. Öl drickes, mest i seidel tappadt
omedelbart från fatet. Vin ser man ej ofta till, om icke en
kvartbutelj Beaune eller ett glas Sherry. Fruntimmer äro sällsynta, men
förekomma dock, i synnerhet resande och i manligt sällskap. Under
middagsmåltiden synas de oftare, och således gäller ej mera hvad
August Blanche skref för några och tjugu år sedan, att det täcka
könet »ännu icke blifvit så emanciperadt, att det kan stiga dit in.»

Förr brukade stadens handtverksmästare ofta »titta in» på
operakällaren under förmiddagen, icke just för att ordentligt frukostera,
men för att »få sig en gaffelbit» med helan, halfvan och kanske
»terzen», eller för att taga sig en »stenborgare» med en »källarskorpa»
och ett glas svagdricka, och det hände nog, att mer än en
»stenborgare» offrades åt förmiddagsnöjet samt att mästaren icke så snart
tittade ut igen. Sådant ser man nu icke till. Betecknande är, att i
hela källarlokalen finnes under frukosttiden ej mer än ett odukadt
bord, där de slå sig ned som komma in för att endast förtära
våtvaror, och dessa bestå nu mera nästan aldrig i annat än öl.

Vid ett-tiden är det egentliga frukostätandet slutadt, ehuru en och
annan gäst icke intagit sitt förmiddagsmål förr än klockan tu. Då
börjar det som är operakällarens hufvuduppgift i vår tid:
middagsserveringen. Redan under förmiddagen har man då och då sett en liten blek
man som visat sig än här, än där i lokalen och åter försvunnit, stundom
bak om den skulpterade väggen i smörgåsrummet, stundom i en liten
skrubb, ett arbetskabinett af minsta slag. Mellan
klockan tolf och ett synes den bleke och magre
mera regelbundet. Ingenting undgår hans
intelligenta blick. Han är tyst och ser ut som
den blygsammaste af alla blygsamma, är liflig
men icke orolig, finnes öfver alt, men fjäskar
aldrig. Någon kroppens vältalighet har han
icke, och minst af allt ser han ut såsom en
välmående värdshusvärd. Det har han
öfverlemnat åt sin närmaste man, öfverkyparen,
hr Bäckström, en präktig representant för
operakällarens födande förmåga, men på
samma gång en ytterst vaksam intendent, alltid förekommande mot
gästerne och påpasslig.

0076_1.jpg Bengt Carlsson.

Den lille magre mannen är värden själf, Bengt Carlsson, en
person som hinner med allting utan att göra väsen af sig och som med
sin intelligens förstått att draga nytta af tidens riktning ej blott för
sig utan för det allmänna. Såsom omdanare af denna stora
värdshusrörelse och skapare af den nutidsrestaurant, hvilken ännu kallas
operakällaren, men ej har mycket gemensamt med den gamla källaren,
har hr Bengt Carlsson verksamt och med god framgång ingripit i
nutidsförhållandena.

»Att bli herre öfver operakällaren, det är att bli förlofvad med
Fortuna, bli en gudinnas make», skref August Blanche, och hr Bengt
Carlsson har onekligen gjort denna förlofning ännu fruktbarare än
någon af hans företrädare, men så har han också mer än dessa arbetat
för ordning och skick, och mot dåliga värdshusvanor. Ordentlighet
fordrar han äfven af sina biträden, och den som haft tillfälle att 
besöka den underjordiska delen af operakällaren, en hel verld för sig,
där matens tillredande och råvarornas förvarande, öl- och vinkällarne
m. m. framställas i en mängd ingalunda stora, men på det sinnrikaste
begagnade hvalf och skrymslen, den först får en fullständig
föreställning om »mästarens» ovanliga förmåga att ordna, leda och styra.

Hr Bengt Carlsson är född i Halland och kom, vid sjutton års ålder, 1856
till Stockholm, för att här söka sin lycka. På källaren Hoppet i hörnet af
Vesterlånggatan och Funkens gränd, nu för länge sedan försvunnen, gjorde han
sig under sju år bemärkt såsom en ordningsälskande och ovanligt verksam
kypare. Under tre år dref han sedan sjelf källarrörelse på Iduna vid Lilla
Nygatan. Ar 1873 öfvertog han operakällaren och vardt sedermera innehafvare
äfven af operakafét, »Lagergrens» kalladt efter sin första innehafvare, samt har
nu i många år drifvit dessa rörelser med storartad framgång. I årlig hyra
betalar han till kungl teatern 25,000 kr.


Förr hade operakällaren sin middagsservering endast i ett par
timmar, mellan klockan tu och fyra. Nu kan man där finna
fullständig middag i fem timmar, alt till klockan sju. Redan vid tutiden
infinna sig några gäster, i synnerhet äldre stockholmare. Det rikt
försedda smörgåsbordet lockar i sin särskilda afdelning, hvars
präktigt skulpterade träväggar äro ett utmärkt arbete från J. O.
Wengströms mekaniska snickerifabrik. Om vi känna källarmästaren rätt,
skulle han önska att alldeles afskaffa smörgåsbordet, denna
fosterländska osed, men han vågar väl icke ännu bryta med ett så
gammalt missbruk. Mycket har han gjort för värdshussedernas förbättrande, 
men att taga bort viktualierna med därtill hörande olika
bränvinssorter före middagsmåltiden öfverstiger sannolikt till och med
en Bengt Carlssons krafter.

Vid fyratiden, kanske äfven förr, infinner sig den civila
ämbetsmannavärldens ungkarlar, ett slägte som vill äta godt och kan
tillfredsställa detta på operakällaren. Öfverrocken lemnas åt den
bugande rockbevararen, hvilken medelst emottagna tioöringar gör sig en
rätt vacker årsinkomst och äfven förtjänar den genom sin ordentlighet. 
Stora salen är ofta fyld vid denna tid på dygnet och det mindre 
rummet, ännu i dag ofta kalladt »smårummen», emedan det är
sammanslaget af två mindre, är lika upptaget. Ej sällan får man en
god stund vänta på en ledig plats, men det gör man ganska tålmodigt 
och söker sedan taga skadan igen. Middagsgästerne utgöras af
olika slags folk, alla af de bildade klasserna, krigsmän och fredliga
tjänstemän, affärsmän, konstnärer o. s. v. Några egentliga original
finner man just icke, om man ej skulle vilja räkna dit den gamle
herrn med det martialiska utseendet, hvilken lär vara en helt fredlig
affärsman, samt gamle rektorn som så försigtigt håller sig till 
väggarne, men de två herrarne tillhöra icke fyratiden, utan tutiden,
middagsätare af gamla stammen. För öfrigt se operakällarens gäster ut
»som folket är mest», och några scener af den gamla sorten, sådana
som förr uppfördes i denna underafdelning af kungl. Stora teatern,
Konjanders bekanta »våningen inunder», förekomma nu nästan aldrig.

0078_1.jpg Operakällaren.

Själfva operakällaren har icke kunnat undgå tidens utjämnande
verkan. Han är nu snarare en vanlig europeisk restaurant än en
säregen stockholmsk förfriskningslokal, hvilket dock icke hindrar, att man
där finner ett stort antal på olika områden bemärkta stockholmare.

När middagsgästerna aflägsna sig vid sjutiden på aftonen, fyllas
icke rummen af de gamle toddy- och punschgubbarne som fordom
infunno sig vid den timmen eller ännu tidigare. De tyckas ha
alldeles försvunnit. »Teaterströmmen» under operaföreställningarnas
mellanakter är ej häller så stark som förr. Då förut tusentals smörgåsar
förtärdes, är det nu endast hundratals. Detta torde vara en ganska
talande statistik, liksom det för operakällarens gäster är betecknande,
att då nästan hvar och en förut drack en half butelj öl, drickes nu
mera blott ett glas, och hälst lätt Pilsener.

Att operakällarens nu varande »mästare», liksom alla hans
företrädare, tycker mest om femaktspjeser, är kanske sant, men därmed följer
icke, att »intresset där uppe», såsom Blanche anmärkte, »stiger med
teaterströmmen där nere», och att någon konstdomare i våra dagar
finner att »illusionen ökas, när man ser föremålen genom glas», ännu
mindre att någon sådan skulle nu för tiden kunna, liksom för några
och tjugu år sedan, säga, att han aldrig ser något teaterstycke förr
än han fått sig »supen med ölglaset». Teaterkritiken i »våningen inunder»
är i vår tid ej så bestämmande, liksom mellanakts-förtäringen ej är så
storartad som förr. Hade Stora teatern en foyer för åskådarne, vore
operakällarekritiken otvifvelaktigt än mindre betydande, men ännu
gäller kanske hvad Blanche yttrade, att får man »ett glas punsch
mellan hvarje akt, så skall det vara en ohjälpligt dålig pjes som icke
tar sig mot slutet.»

Efter teaterföreställningen fylles operakällaren med aftonvardsätande, 
och då får man där se åtskilliga skådespelare, aldrig
några skådespelerskor. För öfrigt bestå gästerna af allehanda s. k.
»bättre» folk af mankön. Att en och annan gäst stannar efter
måltiden för att dricka ett glas med någon vän är icke ovanligt, men de
forna dryckeslagen upprepas icke.

Ett särskildt bruk som väl funnits alt sedan operakällarens äldre
tider är förtärandet af »salta biten» hvarje söndagsmiddag. Då är
hela lokalen fyld af herrar i öfverrock och hatt, glänsande söndagshattar, 
som i största hast förtära en bit salt oxbringa och dricka ett
glas öl samt därefter skynda sig att på promenaden njuta af sin
söndagsledighet.

Emellertid är hela källarpersonalen ofvan och under jord sysselsatt 
äfven långt in på natten, liksom den varit i verksamhet sedan
tidigt på morgonen. Utom öfverkyparen, består denna personal på 
operakällaren oeh kafét af ett par hushållerskor, en kallskänksförestånderska, 
en kassör, ett par kassörskor, en hofmästare, tre kontrollanter,
två öltappare, tjugusex uppassare, fyra drängar, åtskilliga kokerskor
och koksor, diskerskor, o. s. v., i alt 75 personer, af hvilka omkring
femtio äro aflönade. Uppassarne få sin föda, men äro för öfrigt till
större delen hänvisade till drickspengar, ett aflöningssätt som medför
många olägenheter och borde för länge sedan vara afskaffadt, men
nu mera är inrotadt i stockholmsvanorna.

***

Frågar man en ungkarl i Stockholm hvar han äter sin middag,
får man, om han tillhör de bildade klasserna, i de flesta fall svaret: »på
operakällaren». Alla gå dock icke dit hvarje dag.  Många intaga sina
måltider på »Rydbergs» eller på »Grand», så
vida de icke äta på Kung Karl, W6,
Hamburger Börs eller hos »Rosengren» (nu
Lagerström), på Phœnix, Café Ånglais, Iduna,
Pelikan, Nord, o. s. v. Stockholm saknar icke
matställen, dels restauranter och källare, dels
mera enskilda »matserveringar».

Låt oss gå på »Grand», d. v. s. Grand Hotel,
hufvudstadens förnämsta gästhus och det af
bemedlade resande mest kända, med ett läge
som öfverträffar de flesta andra hotel i
Europa, de schweiziska knapt undantagna.

0080_1.jpg Regis Cadier.

Är man själf ett barn af björnalandet,
bör man ej skrämmas af de två upprättstående vilddjur som i nedra
förstugan mottaga den inträdande. Rjörnar ha aldrig kunnat
uppehålla en sannskyldig stockholmare. Vi gå upp för den präktiga
dubbeltrappan, träda in i kapprummet, där den gamle diplomaten tager
mot oss med ett lika förbindligt som vänligt beskyddande småleende,
Diplomat måste han efter utseende och sätt vara och franska talar
han hälst, men han roar sig med att hänga upp vår öfverrock och
stanna till dess bevakande.

Så äro vi inne i matsalen, icke vapensalen, som också stundom
användes till matrum, utan i den ursprungliga salen med hans lika
präktiga som redbara utstyrsel och i de minsta småsaker fina
smak. Ingen hotelmatsal i hela det öfriga Europa gör ett bättre
intryck. Det är en aristokratisk salle à manger af första ordningen.
Men svensk är den matsalen, ty där står det stora, väl försedda
bränvinsbordet. Ej häller här i ett rum som tyckes närmast afsedt för
»das elegante Fremdenpublicum» få bränvinsflaskorna och sillbitarne
saknas. Man äter för öfrigt efter matsedel eller låter uppassarne sätta
fram en middag till 4, 6 eller 8 kr., vin naturligvis oräknadt, och
man kan verkligen icke blott äta middag, utan rent af »dinera», något
som alldeles icke är detsamma. Vin drickes alltid till maten på detta
ställe, så vida man icke är amerikanare och föredrager vatten med is.

Men stockholmaren är ofta kinkig i mat och dryck. Han kan
visserligen nöja sig med ganska tarflig föda under lång tid, äter då
i hemmet sillbullar och
pepparrotskött, kanske till och med
— fasligt att omtala —
slarfsylta, men så slår han sig lös
och går en dag på »Grand»,
och när han kommer därifrån,
säger han med ett förnämt
missnöje : »det var rakt ingenting ...»
»Du skall gå på Rydberg»,
uppmanar hans vän, och nästa
gång äter han verkligen på
Hotel Rydberg.

0081_1.jpg I Grand Hôtel.

»Ja, det var något annat,»
förklarar han. I själfva verket
var det alldeles det samma.
Men på det viset har den
fördomen uppstått, att
mathållningen på Hotel Rydberg
öfverträffar den på Grand Hôtel.
Sanningen är, att man äter godt
på båda ställena samt betalar
alldeles lika pris. Bägge äro
beräknade för resande främlingar i främsta rummet, enär de tillhöra
de två hotelen, men stockholmare hitta också dit, och för mången
stockholmsfru ökas nöjet af »Don Juan» eller »Friskytten» på Stora
teatern, då hon i sin mans och ett par vänners sällskap får efter
föreställningens slut supera på »Grand» eller på »Rydberg» ... »Det
är roligt!» säger hon. Och när Stockholms glada ungkarlar, ogifta
och gifta, varit på Nya teatern och sett »Boccaccio», händer det,
att de någon gång icke begifva sig till operakällaren, utan till
»Gropen», som är »våningen inunder» i Grand Hôtel, och där i muntert
sällskap slå sig till ro ett par timmar.

Om »Grand» icke kan täfla med Hasselbacken i afseende på
gröna träd, blommor och middagsbord i fria luften, så söker det att hålla
sig i jämbredd åt minstone medelst middagsmusik, något som
däremot icke afhöres i Hotel Rydberg. På kungliga födelse- och
namnsdagar gifver Grand Hôtel Stockholms invånare tillfälle att visa sin
tillgifvenhet för kungahuset, ty då anordnar hotelet särskilda middagar
med fast pris, i hvilka alla trogna undersåter kunna mot några få
kronor äta en glad festmåltid och mot några andra kronor fukta
festen med ädel drufsaft. Dylika namnsdagsmiddagar ha ock gifvits
på Hôtel Rydberg, och i dem har mer än en främling mot stort nöje
deltagit, skänkande sin aktning och beundran åt ett så älskvärdt prof
på undersåtlig vördnad. Andra restauranter, t. ex. Pelikan, fira på
det sättet åtminstone Mårtens gås.

Liksom Grand Hôtel har sina två stora matsalar, sitt kafé och
sin undervåning, den nyss nämda »Gropen», så har Hôtel Rydberg
sin stora matsal två trappor, sin ännu någon gång begagnade mindre
matsal en trappa upp, sitt kafé och sin fint utstyrda restaurant på
nedra botten. Det är den sist nämda som nu mera har största
antalet gäster. Man vill ej göra sig besvär med de två trapporna och
finner kanske äfven den stora matsalen där uppe alt för högtidlig.
Det är dock en och annan trogen kund som fortfarande äter sin
middag i den matsalen. Långt upp i rummet vid ett fönster finner
man hvarje dag mellan klockan fem och sex, vinter och sommar, en
äkta stockholmare som där intagit sina middagsmål alt sedan
matsalen öppnades och förut innehade en motsvarande plats i den mindre
salen. Ser man icke »kamrern» på den platsen, står det icke rätt till.

Vi ha hittills talat om Grand Hôtel och Hôtel Rydberg i deras
egenskap af restauranter och kaféer, men deras förnämsta betydelse
ligger dock i att vara stora, tidsenliga hotel för resande. Man
behöfver ej vara alt för gammal för att minnas den tid, då Stockholm
icke hade andra gästhus än de små, otrefliga och ofta odrägliga »rum
för resande» som funnos i synnerhet i den inre staden och mest i
gränderna mellan Vesterlånggatan och Stora Nygatan, några vid sist
nämda gata, andra vid Norra Smedjegatan. Det var först med Hôtel
Rydberg, tillkommet genom grosshandlaren Abraham Rydbergs donation 
och öppnadt 1857, som Stockholm fick ett verkligt hotel för
resande, men egentligen var det med år 1859, som detta hotel kunde
fullt uppfylla sin bestämmelse. Det öfvertogs då af Regis Cadier,
hvilken kan anses såsom den verklige skaparen af Stockholms nu så högt
stående hôtelväsen och som under tre årtionden utvecklat det till hvad
det för närvarande är, fullt jämförligt med det bästa i den vägen i
Europas förnämsta städer.

Regis Cadier är född fransman, men var i mycket unga år anstäld såsom
kock i St. Petersburg hos den ryske statsmannen  Daschkoff, och då denne 
tillträdde sändebudsposten i Stockholm, följde Cadier med honom, men lämnade
snart tjänsten och fick anställning i Oskar den förstes kök, hvilken befattning
han sedermera öfvergaf för att Öppna en charkuteribod vid Fredsgatan. Egen
värdshusrörelse började han först i n:r 12 vid Gustaf Adolfs torg som under
namn af »Frères Provenceaux», efter den verldsbekanta restauranten i Palais
Royal i Paris, stod i högt anseende hos Stockholms finsmakare och skämtsamt
benämdes »bröderne Frères». År 1859 öfvertog han det då två år gamla Hotel
Rydberg. Han innehade äfven Pohlsro på Djurgården, men öfverlemnade det
till sin landsman Vasseur, som deraf skapade Alhambra.

Hôtel Rydberg var ett godt och fint gästhus, men kunde ej taga
emot så många resande som anmälde sig. Hr Cadier önskade också
få styra ett hôtel som han inrättat efter egen kännedom af hvad
nutiden i det afseendet fordrade. Denna önskan fick sin uppfyllelse i
Grand Hôtel som sommaren 1874 öppnades såsom bostad för
främlingar och restaurant af första ordningen samt festlokal. Om ock Hotel
Kung Karl, en lika aktningsvärd anstalt, fastän af mindre omfång,
uppstod före Grand Hôtel, är det dock i synnerhet det senare som fullt
utvecklat hvad nya Stockholm nu kan bjuda resande i bekväma
bostäder, god uppassning m. m.

Stockholm har ett stort antal hoteler, såsom Kung Karl och Kung Karls
Annex, W6, Bellevue, Germania, Suède, Kanan, flere vid Norra Smedjegatan,
alla på Norrmalm, samt ett och annat godt, om ock litet, bland de många i den
inre staden. Vår hufvudstad kan på ett i allmänhet tillfredsställande sätt
härbärgera en god del af den stora »turistströmmen.»

***

Om operakällaren, fastän på ett annat sätt än förr, kan
fortfarande betraktas såsom det för stockholmslifvet mest kännetecknande
värdshuset, och »Rydbergs» samt »Grand» gälla ej blott för
infödingar, utan äfven och företrädesvis för främlingar i vår stad, så finnes
dock ett icke ringa antal andra restauranter, som också försvara sin
plats såsom storstadsvärdshus. Ett sådant är t. ex. Hamburger Börs, en
moderniserad återstod af det Stockholm som lefde inom sig själft
och icke visste stort af den öfriga verlden. Den gamle källaren i
Jakobs gränd, sedan kallad Jakobs Kyrkogata, nu Jakobsgatan, med sin
»kyrka» (det största rummet) och sina smårum, har nu inkräktat hela
huset som förvandlats till hôtel och festliga sällskapslokaler, under det
bottenvåningen gjorts till en väl hållen restaurant, som icke på något
sätt påminner om de gamla mörka källarerummen och hvars gård
undergått den största förvandlingen. Den har nämligen täckts med
glastak och omskapats till ett »moriskt kafé», som oaktadt sin
österländska utstyrsel är riktigt storeuropeiskt i sitt egentliga väsen.
Hamburger Börs fortsätter för öfrigt med att vara ett mycket besökt
middags-och aftonspisningsställe, men har följt med sin tid och antagit
nutidsseder. De gamla källarsederna ha öfver alt i Stockholm nästan
alldeles försvunnit. Hvar finnas nu våra »nobisgubbar»? De synas ej
mera. Om man afton efter afton besöker våra källare, skall man
endast på dem som tillhöra en mycket låg ordning, och de äro nu
mera högst få, komma i tillfälle att studera det gamla
stockholmska källarelifvet med dess kanske i ett och annat lustiga samt för
iakttagaren i visst afseende »intressanta», men i de flesta fall ganska
råa uppträden.

0084_1.jpg   Moriska kafét på Hamburger Börs.

Det är icke blott operakällaren och Hamburger Börs som
förvandlat sig. Samma förhållande har ock, åtminstone till större delen,
inträffat med Rosengrens (Lagerströms) källare vid Salviigränd, Iduna
vid Lilla Nygatan, Frimurarekällaren, »Kungsträdgården» vid
Hamngatan (f. d. Tre Remmare vid Regeringsgatan), Pelikan på söder, m. fl.

En källare som redan från äldre tider mera hållit middags- och
aftonspisning än idkat källarrörelse i gammal bemärkelse, är Hôtel du
Nord vid Kungsträdgården, arfvinge till det gamla »Ryswijks» vid Nya
Kungsholmsbrogatan, och detta är i ännu högre grad fallet med
Hôtel Phœnix, som i sin bottenvåning ända från Wilhelm Davidsons tid
varit en »europeisk» restaurant. Om det är Bengt Carlsson på
operakällaren som går i spetsen för nutidsrörelsen inom det stockholmska
värdshuslifvet, var det otvifvelaktigt Wilhelm Davidson som redan
för mer än tre årtionden sedan gaf första signalen.

En mycket besökt källare i nyare stil är Runan vid Brunkebärgstorg 
och en nutidsrestaurant som vunnit uppmärksamhet är
Café-restaurant Anglais vid Stureplan på en af nya Stockholms lifligaste
punkter, men i framtiden otvifvelaktigt af ännu större betydelse
i storstadsrörelsen. I ungefär enahanda stil uppstår den ena
restauranten efter den andra, t. ex. National, som nu flyttat in i den
våning i hörnet af Regeringsgatan och Herkules backe som senast
innehades af »Tysta Mari», men under de första tiotalen af vårt
århundrade af »Franska värdshuset», en då för tiden mycket bekant
restaurant. Till samma afdelning hör Café-restaurant Métropole i
hörnet af Hamngatan och Beridarebansgatan. Öfver alt på dessa
ställen finner man en tillmötesgående »kappfångare», ständigt fint
dukade bord, flink uppassning och anspråk på drickspengar, dock
med undantag af Runan och Métropole, där betjeningen aflönas och
är förbjuden att taga mot någon vedergällning af gästerne.

En restaurant som har sin egen karaktär är Jones’ Grillrum, i
engelsk stil, vid Jakobstorg, men som ock liknar sig vid Bouillons-Duval 
i Paris, ehuru det har föga likhet med dessa »ångkök», är finare
men med mycket mindre utrymme.

På ett annat sätt karaktäristiskt är Café du Bazar, det gamla
namnet på det kafé som i bazarbyggnaden å Norrbro för nära femtio
år sedan öppnades af F. De la Croix.

»Hvar skola vi äta i dag?» säger en af Stockholms finsmakare
till en vän med likartade intressen. »På Grand eller Operakällaren?»

»Jag tror, att vi gå till Stoehr», föreslår den andra finsmakaren.

Förslaget vinner genast bifall, och man vandrar till nyss nämda
kaférestaurant hvilken sedan några år innehafves af F. D. A. Stoehr.
Lägenheten är ej stor, men fintligt anordnad. Man slår sig ned i ett
af de små kabinetten som icke äro annat än några enkla afplankningar 
af den forna stora kafésalen. Man har utsigt öfver en
stor del af Norrbro och hela Gustaf Adolfs torg, äkta stockholmskt,
men i afplankningarna bredvid höras främmande språk. Det är ett
mellanfolkligt värdshus af första ordningen, där man alltid finner en
utmärkt lagad plat du jour till måttligt pris samt kan, mot högre
betalning, förskaffa sig hvilka läckerheter som hälst.

Hr Stoehr, född tysk, men sedan många år stockholmare, är själf
en ovanligt skicklig kock och var länge chef de cuisine hos grefve
W. von Scheel-Plessen, danskt sändebud i Stockholm. De stockholmare 
som för ett par årtionden sedan hade nöjet att vara inbjudna till
nämde sändebuds gästvänliga salonger i f. d. Braheska huset vid 
Drottninggatan ha icke glömt den ypperliga undfägnaden, för hvars tillredande man
hade hr Stoehr att tacka. Nu upplifva de gärna det angenäma minnet 
genom att då och då intaga en liten festmåltid i Café du Bazar,
hvilken visserligen faller sig något dyr, men, i förhållande till hvad
man får i god mat och ädel dryck, alldeles icke är obillig. Det hela
har onekligen tycke af en god parisrestaurant, en af de äkta och
»solida», utan bjäfs och prål, men med full valuta för hvad man betalar.

Vill man fira dagen i petit comité, kan man göra det i särskild
lägenhet, det forna, nu alldeles omändrade schackrummet, där Georg
Dahlqvist utkämpade så heta strider med konungar och bönder, men
nu har en helt annorlunda karaktär, väl ombonadt och nästan
hemtrefligt, riktigt egnadt för en liten fin middag i förtroligt sällskap.

Hvart man går i nya Stockholm, finner man nutidsrestauranter
i dagens smak, men det gamla är dock icke alldeles utdödt. Det
finnes åtminstone ett gammalt värdshus inom stadens område samt
två eller tre i närmaste omgifningarna. Det förra är Piperska Muren
på Kungsholmen. Äfven där har man följt med sin tid och i öfre
våningen, bredvid Coldinuordens gamla, alt annat än prydliga
högtidssal, inredt en liten nätt, väl möblerad våning för enskilda mindre
tillställningar, där man betjänas förträffligt efter nutidens fordringar,
men för öfrigt har hela stället fordomdagsprägel. Rummen på nedra
botten äro låga och anspråkslösa och erinra mer om sjutton- än 
adertonhundratalet, ehuru varor och uppassning äro fullt
nutidsenliga. Den senare bestrides af fruntimmer, hvilket nu mera hör
till undantagen på Stockholms restauranter. Ännu kan man
sommartiden intaga förfriskningar på den gamla »muren» i den lilla
parken samt till och med begifva sig upp i ett träd för att bland dess
löfverk dricka ett glas för nytt och gammalt; men när man sitter
där uppe vid bordet på grönskande gren och skådar omkring sig, ser
man öfveralt höga tegelstensmurar som i ungdomlig käckhet resa sig
omkring den gamla värdshustomten.

Den nya tiden rycker fram och tränger sig på den gamle Piperska 
muren. Denne var fordom icke något hinder för ställets landtliga 
behag, men de nya höga murarne som höra till hyreskasernerne
rundt omkring kväfva det behaget. På trädgrenen känner man sig
icke som förr fri i det fria, och man dricker där ej så mycket punsch.

Huru vida punschdrickningen, såsom det påståtts, verkligen
minskats i Stockholm under senare tid, torde väl icke vara så säkert,
men visst är att öldrickandet tilltagit, och likväl ha vi icke många
särskilda öllokaler. Den förnämsta är den under namn af Cerevisia
kända, hvilken ock är en liten restaurant, i källarvåningen under
n:r 13 Fredsgatan, en efterbildning af de tyska öllokalerne.

***

»Om vi i dag skulle gå på en bolagskrog?» sade en af de
ofvan omnämde finsmakarne som bruka då och då »dinera» hos Stoehr.

Förslaget väckte häpnad, då man fann att det framstälts på fullt
allvar. I Italien kan en man med bildning, till och med af hög
samhällsställning, besöka en osteria, hvilken icke är något annat än en
vanlig krog, men om ett helt simpelt biträde i en handelsbod skulle
gå in på en bolagskrog i Stockholm, satte han kanske hela sin
framtid på spel. Att en extra ordinarie i konungens kansli eller en
löjtnant vid gardet kunde träffas på en stockholmskrog är alldeles
otänkbart. Och dock äro våra krogar vida snyggare än flertalet af t. ex.
Romas osterior. Jämlikhet finnes ingenstädes i Europa, hvarken i
det konstitutionela Italien eller det demokratiska Frankrike, men i det
offentliga lifvet blanda sig folkklasserna i många land dock mera
obesväradt med hvarandra än hvad fallet är hos oss.

Emellertid kan en bildad man äfven i Stockholm besöka en krog,
förutsatt att han alldeles icke frågar efter hvad folket säger, men
hemmastadd där känner han sig icke. Det förefaller honom såsom
vore han ute på äfventyr, och det kan hända, att han inbillar sig
kunna råka ut för ganska romantiska tilldragelser, men inbillning är
det då. En stockholmskrog på åttiotalet är ett rätt hyggligt ställe,
men föga romantisk. Den åsigten grundar sig på personlig erfarenhet.

Men äfven utan romantik har man på stockholmskrogarne godt
tillfälle att studera det s. k. folklifvet, det som lefves af hufvudstadens
mindre bildade och mindre bemedlade eller fattiga befolkning, i
synnerhet af mankön. Kvinnan synes på Grand Hôtel, Rydbergs och nu
mera äfven på operakällaren, liksom på Kung Karl och W6, men
nästan aldrig i bolagskrogarnes offentliga rum, träffas däremot i deras
enskilda och i köken, där mången ordentlig kvinna af folket intager
sina måltider.

En öfverlefva af det folklif som Rellman skildrat och som nog
funnits i verkligheten, äfven om det skådats genom skaldens färgade
glas, träffar man i vår tid endast på Stockholms krogar. Lifvet där
är visserligen icke fint, kan till och med vara ganska rått, men
däruti ligger ofta en humor som mildrar råheten, till och med en
älskvärd gladlynthet som icke är sämre än på det fina kafét, fastän den
framträder i en annan form.

En bättre klädd person tyckes icke väcka något utomordentligt
uppseende, när han väl kommit in på krogen, skulle än hans inträde
dit ha på gatan framkallat de förbigåendes förundran. Man kastar
visserligen en och annan spörjande blick på honom, säger kanske
till och med ett glåpord, men lemnar honom för öfrigt i fred vid det
bord där han slagit sig ned. Förhållandet skulle sannerligen icke 
vara likadant, om en sämre klädd karl besökte ett förfriskningsställe
för »bättre folk», äfven om hans portemonnä vore aldrig så späckad
och han iakttoge det mest städade uppförande.

Sitter man tyst i en vrå på krogen och gör sina iakttagelser,
störes man vanligtvis icke. Man är glömd i sorlet, hvilket i
synnerhet om aftnarne är mycket högstämdt och i den oupphörliga
strömmen af gäster som komma och gå. Då och då infinner sig kanske en
af uppasserskorna och gör sig underrättad, om man önskar något
vidare, men af andra störes man icke, så vida det ej skulle falla
någon af de mera beskänkta gästerna in att öppna ett litet samtal,
hvilket möjligtvis kan vara i kitslig afsigt, men kanske också endast af
vanlig meddelsamhet. Samtalet kan urarta till ett försök till gräl från
den vanlige krogkundens sida, men om den mera sällsynte gästen icke
är alt för oförståndig, räcker det försöket icke länge. Slagsmål höra
till undantagen nu för tiden och undertryckes snart af polisen.
Visserligen sade en gång en upprymd kroggäst till mig:

»Vänta herrn lille till dess slagsmålet börjar», liksom detta skulle
vara en vanlig aftonunderhållning, men uttrycket torde endast ha varit
ett på stället öfligt talesätt utan djupare mening.

Aftonen är naturligtvis den gynsammaste tiden för att sätta sig
in i kroglifvet, men äfven på en förmiddag kan det ega sitt intresse.
Låt oss t. ex. återgifva det besök som tecknaren af hit hörande
illustration och författaren gjorde på en krog vid Österlånggatan en
höstdag anno 87.

Trakten är just icke den med bästa ryktet i Stockholm.
Sjömän, schåare och dylikt folk är Österlånggatans vanliga 
»trafikanter», och äfven om ett stort antal af dem kan vara ganska
aktningsvärda personer, är öfrigas uppförande åt minstone icke utmärkt
för stillsamhet, knapt för laglydnad. Gatan är därför en af de
bullersammaste, till och med en af de farligaste nattetid och fordrar
starkare polisbevakning än annorstädes. Förr voro blodiga slagsmål
på Österlånggatans och de där utmynnande grändernas krogar mycket 
vanliga. Grändernes krogar finnas ej mera, men själfva gatan
har tre, hvilket visar huru stort behof den trakten har af sådana
utskänkningar. Då oordningar förefalla, är det visst icke alltid på
krogarne, mycket oftare på gatan, skulle de förra någon gång och de små
kaféerna mycket oftare vara den egentliga orsaken.

Konstnären och jag hälsade på i Österlånggatans alla tre
utskänkningslokaler, men stannade slutligen i den nordligaste, hvilken
såsom ljusast erbjöd bästa tillfälle till afteckning. Klockan led mot
tolf. Rummet var ganska befolkadt. Där syntes visserligen icke
några fina herrar, men ej häller några trasvargar. Snyggare kunde må 
hända en och annan ha varit, men smuts och elände märktes
ingalunda. Alt såg ordentligt ut. Träborden och trästolarne voro i godt
stånd, väggarne och taket rena, golfvet temligen snygt, oaktadt det
ideliga trampandet med gatusmutsade skodon. Det hela gjorde godt
intryck, men denna bolagskrog utgör ingalunda något undantag: alla
dem jag besökt se ungefär likadana ut.

Annat var det för tretio år sedan samt otvifvelaktigt mycket
senare. Under förra hälften af 1850-talet brukade författaren och två
konstnärer i ungdomlig äfventyrslust besöka Stockholms »näringsställen», 
såsom krogarne då kallades. Skam den som tänker illa
om oss för den saken! De krogarne voro då eländiga nästen, och
det var sannerligen icke öfverflödigt, att vi ej vågade oss in i dem utan
förklädnad. Säkerheten till lem var sannerligen icke stor och till lif
knapt större. Gästerne utgjordes af det värsta slödder, uslingar, höljda
eller knapt höljda i trasor. Hela sällskapet var vanligtvis öfverlastadt,
några sofvo ruset af sig på golfvet, andra sparkades ut då och då,
men raglade snart åter in.

Huru annorlunda ser icke en bolagskrog ut i våra dagar! ...
En af de tre uppasserskorna kom fram till oss och frågade, om vi
ej ville stiga upp i öfre våningen. Nej, det ville vi icke. Till ett
stort antal bolagskrogar finnas särskilda rum, hvilka äro afsedda för
sådana gäster som icke trifvas bland de vanliga krogkunderne, och
dessa lokaler äro ofta bättre än källare af lägre ordning. Vi afböjde
dock uppasserskans framställning, bestälde någon förtäring och stannade
vid det bord, där vi slagit oss ned. Ingen oroade oss. Största antalet
gäster skockade sig framför disken, där åtskilliga supar intogos. En
och annan sväljde till och med en hel »Hagbergare», d. v. s. två
supar slagna tillsamman i ett glas. Andra tycktes vid borden vänta
på middagsmaten som ännu icke var färdig. Man var glad, pratade
och hade roligt.

»Nej, se där är hästgardesnisse!»

»Ja ha, Nisse med långa kran ...»

Långa kran var en benämning på f. d. lifgardistens ansenliga
kroknäsa.

»Hör du Nisse, bjuder du på något? Ser du, jag har inte ett öre.»

Den tillsporde, en ståtlig karl i snygga arbetskläder, förklarade,
att han icke haft någon förtjänst på en hel vecka. Men nog hade han
en styfver kvar, och lite bränvin kunde han väl bestå.

Tillbudet antogs med glad tacksamhet. Man slog sig ned. Öfver
alt tycktes små »kotterier» bilda sig, men flertalet kände hvarandra
personligt, och samtalet var tämligen allmänt från bord till bord. En
munter stämning rådde i salen, vare sig att den kom af en eller 
annan förmiddagssup eller af godt lynne i allmänhet. Något bråkande
märktes icke, men kraftiga skämtord och ej få svordomar korsade
hvarandra.

Smygen, Kullris och Busen, smeknamn på tre af sällskapets
mest framstående medlemmar, af hvilka »Busen» dock icke hade
något afskräckande utseende, höllo målron förnämligast vid makt. Men
under tiden gjordes äfven affärer. En af sällskapet tyckte, att en
annan borde byta stöflar med honom och naturligtvis gifva något emellan. 
Förslaget dryftades ganska grundligt och ledde slutligen till en
stöfvelprofning, men därvid stannade det för den gången. Något stöfvelbyte 
kom icke till stånd.

Min kamrat konstnären hade under tiden flitigt sysslat med sin
teckning. Detta väckte slutligen uppmärksamhet. Alt flere gäster
slogo lofvar kring vårt bord och kastade forskande blickar på
teckningen, under det samtalet afstannade och de gjorde miner åt
hvarandra. Lofvarne vordo alt trängre, och till sist hade vi hela skaran
öfver oss. Påträngande voro de visserligen, men icke besvärliga, och
den strängaste höflighet iakttogs.

»Nej, har man sett på fan!» utropade en som kommit i tillfälle 
att få den bästa öfverblick af teckningen. »Där ä’ dom hela tutten!»

»Och du med», skrek en annan, »och Edla Kalle se’n!»

Edla Kalle är en ungmö med tvärskuren lugg, rask flicka, som nog
skulle paradera i epistlarne, i fall Bellman kommit hit.

Nu vardt ett utrop än från den ena, än från den andra af
gästerne, kritiserande och berömmande om hvarandra.

»Det skall nog in i Nisse», gissade man om teckningen.

»I Kasper kanske», sade man sedan.

Då jag förklarade, att teckningen vore ämnad för en bok, utbrast
en glad schåare:

»Åh hå, Stockholms mysterier!» Det tycktes vara en literär schåare.

Alla skulle emellertid se hvad »hr artisten» åstadkommit, och de
som ej kände igen sig ville, att han skulle rita af dem särskildt. Det
var endast en gammal man som gick för sig själf och ej tycktes
taga del i den allmänna rörelsen.

Tecknarens konst var den förmedlande öfvergången till närmare
bekantskap mellan oss och ställets vanliga gäster. Litet öl gjorde
bekantskapen gladare och mera tryggad. Nästan alla våra nya vänner 
voro schåare som lefde af tillfällig förtjänst med lossning och
lastning vid Skeppsbron, men för tillfället funno sig till största delen
i saknad af arbete, hvilket dock icke gjort dem nedslagna. Det var
starka och duktiga karlar som icke syntes på något sätt fördärfvade
af bränvin.

Nu frambäres matsedeln, en stor svart trätafla som sättes upp
på väggen och som i läslig kritskrift meddelar hvad stället har att
bjuda på till middag. Denne kan intagas när som helst mellan kl.
12 och 6.

Låt oss läsa denne matsedel, nedanför hvilken gästerna nu
skocka sig:

Fläsksoppa, Sviskonsoppa, Risgrynsvälling, således tre olika
soppor efter 12 öre portionen. Fläsksoppan tyckes vinna lifligaste
efterfrågan. Vidare:

Id med pepparrot, Kallops, Griljerad oxbringa, Ugnstekt gris,
Rimmadt svinhufvud, Gödkalfstek, Lamm ... det tager aldrig slut,
tyckes det, med lockande rätter.

Portionen kostar 25 eller 35 öre och är ganska stor samt renligt och
väl lagad. Stoehr lagar visst bättre, det är nog sant, Operakällaren,
Rydbergs, Grand Hôtel också, och sällskapet är på dessa ställen af
ett annat slag, men bolagskrogen är sannerligen icke att förakta. Vi
ha för närvarande 67 sådana krogar i Stockholm. För hundrafemtio
år sedan utgjorde krogarnes antal åtta hundra, och då hade vår
hufvudstad knapt 70,000 invånare.

Den kanske allra vigtigaste skillnaden mellan gamla och nya Stockholm är
att det senare går oupphörligt framåt uti, vi skola måhända ej säga absolut
nykterhet, men åt minstone inskränkande af bränvinsförtäringen. I det memorial
som dåvarande sekreteraren i öfverståthållare-ämbetets kansli, nu mera
polismästaren S. Rubenson 1884 öfverlemnade till la Commission pénitentiaire 
internationale och som finnes infördt i komiténs i Roma och Neuchâtel tryckta
bulletin för augusti nämda år meddelas en intressant historik öfver bränvinsfrågan
i Sverige och synnerligen i Stockholm. Där erinras bland annat, att då man i
medlet af 1700-talet hade här i hufvudstaden en krog på 67 invånare, hade man
på 1880-talet en på 2,726. Under de få år som sedan dess förflutit har siffran
ännu mer förbättrat sig, ty hr Rubenson räknar 70 krogar på 190,800 invånare,
då vi nu ha blott 67 på 220,000.

Länge hade man i Stockholm önskat, att bränvinsminuteringen och
utskänkningen skulle öfverlåtas åt ett bolag som lemnade säkerhet för att försäljningen 
icke förskaffade bolagets delegare annan vinst än skälig ränta på deras
i företaget nedlagda penningar. Men saken var i anseende till åtkilliga åt
enskilda upplåtna rättigheter icke så lätt att genomföra. Då, i april 1865,
stadsfullmäktige tillsatte en komité för frågans utredande, funnos, förutom 40
utminuterings- och 103 bortauktionerade utskänkningsrättigheter, 367 andra äldre
rättigheter, af hvilka 135 voro grundade på burskap och hvilkas innehafvare således
voro borgare i staden. Denna komité var första steget till genomförande
af det s. k. »Göteborgssystemet», som egentligen borde heta »Jönköpingssystemet», 
emedan det icke var ursprungligt i Göteborg, men väl i Jönköping.
Men det tålde många år och kostade stora ansträngningar samt äfven betydliga 
penningesummor, innan systemet kunde här genomföras.

Sedan den första komitén utredt frågan om de olika rättigheternas natur
och möjligheten att aflösa dem, men år 1875 ännu funnos 146 rättigheter, af 
vilka 77 grundade sig på burskap, tillsattes af stadsfullmäktiges
beredningsutskott en ny komité för att afgifva slutligt förslag till förändringens
genomförande. I st. f. att såsom förut helt godtyckligt sätta ut en viss summa, för
hvilken rättigheterna skulle inlösas, började man nu på den nya komiténs förslag
att underhandla med rättigheternas innehafvare och behandla saken såsom en
vanlig handelsaffär beroende på frivillig öfverenskommelse. Detta gick så
lyckligt, att staden inom ett par veckor hade i sina händer 133 medgifvanden af
rättighetsinnehafvare, att de ville mot en årlig pension, växlande efter olika
förhållanden mellan 500 och 2,000 kr., afstå från rättigheterna. Dessa pensioner
uppgingo sammanlagdt till ett årligt ersättningsbelopp af 124,100 kr. De af nyss
nämda 146 rättigheter återstående 13 förvärfvades sedan efter hand.

På inbjudning af åtskilliga framstående personer bildades ett bolag, som
under namn af Stockholms Utskänkningsaktiebolag erbjöd sig att för tre år, från
och med den 1 oktober 1877, öfvertaga all minuterings- och utskänkningsrörelse med
vilkor, att bolaget i årlig försäljningsafgift erlade 300 kr. för hvarje
minuthandelsrätt och 480 kr. för hvarje utskänkningsrätt samt därjämte till kommunen
avstode sin nettobehållning. Detta erbjudande antogs, och sakernas nya ordning
vidtog den 1 oktober 1877.

Aftonen förut funnos 193 krogar i verksamhet. Den 1 oktober voro de ej
flere än 87. Hvad som gör heder åt bolagets anordningar, men äfven åt
den krogbesökande allmänheten var att detta plötsliga försvinnande af 106
krogar, uteslutande besökta af samhällets lägsta klasser, icke gaf anledning
till något visadt missnöje, mycket mindre till några oordningar.

Detta var onekligen början till det framåtskridande i nykterhet och
ordentligt lefnadssätt, som sedan visat sig inom de klasser, hvilka hufvudsakligen
besöka krogarne. Att superiet befinner sig på tillbakagång kan ej nekas, ty då de
statistiska uppgifterna för 1877—78 visa 26,56 liter pr person, hade den siffran
för 1885—86 nedgått till 16,98 och lär, efter hvad vi hört, för 1886—87
ytterligare minskats, nämligen till 14,48.

Att äfven goodtemplarrörelsen haft sitt inflytande på denna lyckliga
förändring, är obestridligt, men utskänkningsaktiebolaget torde dock ha minst lika stor
andel. Minskandet af polisförseelser torde ock stå i nära sammanhang med den
minskade bränvinsåtgången. Ehuru antalet af för fylleri bötfälde möjligtvis icke
i och för sig eger någon bevisningskraft i afseende å superiets till eller
aftagande, kan dock nämnas, att då under året oktober 1876—september 1877, det
sista under det gamla systemet, de sakfäldas antal var 7,245 eller 49 på 1,000
invånare, utgjorde delta under oktober 1885—september 1886 blott 5,943 eller
28 på 1,000.  Under kalenderåret 1876, då Stockholm hade en mantalsskrifven
folkmängd af 147,500 personer, inträffade 778 alkoholsjukdomsfall och 5,718
lagförda fyllerier, d. v. s. 5,27 på 1,000 invånare af de förra och 39 på 1,000 af
de senare. Tio år därefter, då Stockholms mantalsskrifna utgjorde 211,000,
inträffade endast 547 alkoholfall eller 2,59 på 1,000 inv. och 4,680 lagförda
fyllerier eller 22 på 1,000.

I början af det nya systemet kunde icke lämpliga lokaler genast anskaffas,
hvarför bolaget måste använda åtskilliga af de gamla, till stor del otjänliga
krogställena. Småningom har detta förändrats. Nya lokaler ha öppnats till en del
i särskilda af bolaget inköpta eller uppförda byggnader, och nu mera lemna
dessa lokaler i allmänhet icke mycket öfrigt att önska. Många af dem öfverträffa 
till och med ganska stora anspråk på sådana utskänknings- och
matställen.

För hvarje krog finnes en manlig eller kvinlig föreståndare, hvilken aflönas
af bolaget med från 1,500 till 2,100 kr. om året. Föreståndarens och bolagets
ömsesidiga förhållanden ordnas genom kontrakt, hvarigenom bestämmes, att
all utskänkning af spritdrycker och viner verkställes för bolagets räkning, utan
att föreståndaren får däraf draga någon vinst. Däremot får han eller hon sälja
mat, kaffe, té, chokolad, maltdrycker, cigarrer o. s. v, samt är, hvad maten
vidkommer, skyldig att tillhandahålla den god och väl lagad, varm och kall, icke
utlemna dryckesvaror på kredit eller mot pant och borgen samt tillse, det
rusgifvande drycker icke lemnas åt personer under 18 år eller åt redan berusade.
Bolaget bekostar möbler i serveringsrummen samt kärl till förvarande och glas
till utskänkning af spritdrycker, hvaremot öfrig materiel tillhandahålles af
föreståndaren. Lyse, värme och rengöring bekosta bolaget och föreståndarne
gemensamt, äfven som aflöning åt biträdena.

Af de 250 utskänkningsrättigheter bolaget hade sig upplåtna under året till
oktober 1886 voro 131 lemnade åt enskilda personer, nämligen 47 för försäljning 
till afhemtning af bättre spirituösa samt 84 för idkande af serveringsrörelse.
Själft begagnade bolaget 94 utskänkningsrättigheter, af hvilka de nämda 67 å
utskänkningsställena, där förtäring eger rum, de s. k. »bolagskrogarne», samt
27 å bränvinsmagasin. De öfriga 25 utskänkningsrättigheterna begagnades icke.

Af de nämda 84 rättigheterna för serveringsrörelse, d. v. s. å hôtel, källare 
och vissa kaféer, voro 3 öfverlåtne åt klubbar och 9 allenast för en del af året,

Ordningen å de olika slags försäljningsställena, på hvilka rörelse utöfvas
för bolagets omedelbara räkning, öfvervakas af en i bolagets tjänst anstäld
kontrollör, hvarjämte en inspektör, f. n. handelskemisten, d:r C. Setterberg, på för
föreståndarne okända tider och med biträde af för dem obekanta personer tager
kännedom om maten och dricksvarorna samt egnar dem en noggran
undersökning på kemisk väg.

Men om det nu omnämda systemet icke erbjuder annat än
fördelar och det sätt hvarpå det tillämpats endast förtjänar beröm, har
det dock haft sina motståndare. Det har icke från de krogbesökandes
sida, åt minstone icke offentligt, mött något ogillande, men dess större
fiendskap från annat håll, och om det på sin tid så beryktade och
så motbjudande bränvinskriget icke lyckligtvis vore redan utkämpadt,
kunde nog anledning finnas att göra det till föremål för en utförlig
skildring. Nu vilja vi endast i minnet återföra den tid, då ångbåtar,
för ändamålet särskildt hyrda, under höst och vinter förde
bränvinshemtande personer kostnadsfritt till Reymersholm i Mälaren för att
där åt dem sälja rusdrycker till lägre pris än hvad
utskänknings-bolaget i Stockholm kunde åstadkomma.

»Här, stockholmare», hette det, »skall ni för billigt pris få bättre
bränvin än hvad ni får af det egennyttiga utskänkningsbolaget. Det
är långt till Reymersholm visserligen, men jag bjuder på fri resa. Det
blir bara en liten lusttur. Tag kaggar med er, så skall jag fylla dem
med tiodubbelt ren vara.»

Det var lockande. Mannen på Reymersholm förklarades vara
folkets vän... Bränvin för billigt pris! Och tiodubbelt se’n! 
En bolagskrog.
Ångbåtarne fyldes af törstiga skaror som sjöngo välgörarens lof...
Arbetarne lemnade sitt arbete, öfvergåfvo hustru och barn eller togo
dem med sig. Hvarje familjemedlem kånkade på ett bränvinskärl,
och bränvinsfloden på Reymersholm leddes in i Stockholm. Ju mer
hvar och en köpte, dess högre premium fick han. Det grep så omkring
sig, att för öfrigt aktningsvärda husmödrar icke tvekade att skicka sina
tjänare ut till den »rena» bränvinskällan för att få varan för bättre
pris. Bränvinsfärderna gåfvo för öfrigt anledning till ganska störande
uppträden.

Orsaken var, det bör icke glömmas, att »välgöraren» icke lyckats
uttränga utskänkningsbolaget samt ej häller att få antagas till dettas
enda skaffare. När Reymersholms »förädlingsverk» ej längre var i
hans händer, flyttades högkvarteret österut, till Fjäderholmarne, och
de från förra stället bekanta uppträdena förnyades. Men nämda
holmar höra nu mera till Stockholms kommun, och stadsfullmäktige
kunde därför göra slut på detta orättfärdiga krig.

Ett vida ädlare bruk af sin stora företagsamhet, skarpa blick
och ovanliga ihärdighet gjorde bränvinskrigets upphofsman och
oförskräckte ledare, då han i aktningsvärd praktik sökte täfla med
bolagskrogarne och i stället för att frästa folket med bränvin lemnade det
tillfälle att för billigt pris få god föda utan starka drycker. Hr L.
O. Smith grundade nämligen ett ångkök på Kungsholmen. Maten
tillredes snyggt och kraftigt samt förtäres dels i en tarflig lägenhet
på nedra botten, dels i en bättre utrustad, en trappa upp. Mot
abonnement på sex dagar erhåller man middag, bestående af kötträtt och soppa,
för 35 öre samt frukost och kvällmat med mjölk efter 20 öre, således 75
öre för dagen. Frukosten ätes kl. 8—½10, middagen kl. 12—3,
kväll kl. 6—9. I första afdelningen är priset något högre. En tredje
afdelning, för ännu mindre bemedlade, lemnar i öfverlefvor från de
två första middagsmat för 15 öre och soppa för 8 öre samt afton,
bestående af nykokt gröt, för 10 öre. Starka drycker äro bannlysta
från alla afdelningarna, men öl finnes. Fattiga skolbarn ha lemnats
tillfälle att, mot af människovänliga personer lemnade måttliga bidrag,
erhålla god och sund föda från detta ångkök. Till aflägsnare skolor
skickas maten i hermetiskt tillslutna kärl. Största antalet har senast
utgjorts af Ladugårdslandet, där 60 barn på detta sätt bespisats. I
Storkyrkoförsarnlingen har antalet varit några och fyrtio.

Besöker man ångköket, som hålles mycket ordentligt och
hvars föreståndare är hr O. Larsson, finner man sig nöjd med alla
anstalterna där och kan med god smak äta den mat som framsattes,
men det är likväl icke mycket besökt. Orsaken torde väl vara
flerfaldig. En är onekligen, att bränvin alldeles saknas. Mången går 
därför hällre till bolagskrogen, hvilken dess utom bjuder på en långt
mer omväxlande matsedel. En annan orsak ligger i omöjligheten att
få äta på kredit, hvilket bolagskrogarne ej häller medgifva, men som
går ganska lätt för sig på de enskilda matställen hvilka, fastän de icke
ega rätt att tillhandahålla bränvin, draga dem till sig som äro i saknad
af pengar. Dessa enskilda matställen göra vanligtvis förluster på sitt
kreditsystem och gå ofta under, men nya uppstå ständigt i de förras 
ställe.

Det är icke första gången som Stockholm gjort försök med ångkök. 
De ha aldrig visat sig lifskraftiga. Vid Humlegårdsgatan uppstod
i medlet af åttiotalet ett sådant »kök», ett ganska godt värdshus, hvilket 
i synnerhet under landtbruksmötet 1886 var öfverfyldt af middagsgäster. 
Lokalen var i en källarvåning under gatan, men ganska stor
och ljus, inrättad i närmaste öfverensstämmelse med Bouillons-Duval
i Paris. Priset på köttportioner var 40 öre. Det tyckes såsom skulle
så oklanderliga restauranter, där icke bränvin, men väl vin och öl
utskänkas, kunna motsvara anspråken hos en stor del af medelklassen, 
och likväl äro de aldrig långlifvade. Ångköket vid Humlegårdsgatan 
förde under 1887 en tynande tillvaro och upphörde slutligen,
hvarefter »Unionen», en annan billighetsrestaurant, intog dess plats.

*




V.

I Lagerlunden, hos Tysta Mari och på småkaféerna.

»Kaffe dricka vi i Lagerlunden», heter det så länge
väderleken är någorlunda blid, men det kan nog intagas på
många andra ställen. Alla de stora restauranterna, så
väl hôtelen som öfriga, ha nu mera äfven sitt kafé, så
väl Grand Hôtel, som Café Anglais, Hôtel W6, Stoehrs, Lagerströms,
Rejsens, Skeppsbrokällaren o. s. v. Och småkaféerna sedan! Knapt
är en ny gata öppnad, förr än där finnas åtskilliga kaféer. Ett hus
är knapt under tak, förr än man slår upp ett kafé i bottenvåningen.
De allra flesta af dessa kaféer äro ganska anspråkslösa, några
förenade med matservering, andra med maltdryckers utskänkning. Ett
och annat är en återstod af schweizerierna, som hade utskänkningsrätt 
af spritdrycker. En särskild klass äro de stora musikkaféerna,
hvilka vi vilja besöka längre fram.

Den talrikaste afdelningen af småkaféerna är den som är förenad
med värdshusrörelse i mindre skala och som stöder sina rättigheter
på följande paragraf af öfverståthållare-ämbetets kungörelse af den 31
mars 1886:

Den som utan att ega rättighet till utskänkning af bränvin vill i sammanhang 
med värdshusrörelse vid måltider hålla spisande gäster till handa vin eller
maltdrycker, göre skriftligen derom ansökan hos öfverståthållare-ämbetet samt
foge vid ansökningen betyg om god fräjd jämte uppgift om läget af det ställe, där
utskänkningen skall ega rum. Efter inhemtad upplysning om sökandens
lämplighet att utskänkningen förestå samt om lokalens beskaffenhet, meddelar
öfverståthållare-ämbetet beslut, om ansökningen bifalles eller icke, o. s. v.

År 1887 voro öfver sex hundra sådana rättigheter i kraft. 
Tillstånd meddelas endast tillsvidare och så länge öfverståthållare-ämbetet 
icke finner skäl att återkalla den. De i egentlig mening kallade
kaféerna utgjorde samma år öfver två hundra och grunda sina
rättigheter på ett för tre år lemnadt tillstånd att annorlunda eller i
vidsträcktare omfattning än nyss anförda paragraf meddelar, »dock utan
samband med utskänkning af bränvin till förtäring på stället tillhandahålla 
allmänheten vin eller maltdrycker.»

Ett tredje slags småkaféer äro goodtemplarkaféer, hvilka stöda sin
utskänkning på följande paragraf af ofvan nämda kungörelse:

Vill någon särskildt utan samband med rättighet till utskänkning af vin
eller maltdrycker mot betalning hålla allmänheten till handa kokadt kaffe, té,
chokolad eller andra tillagade, icke spirituösa drycker, göre därom hos
öfverståthållare-ämbetet skriftlig ansökan, o. s. v.

Sist nämda kaféer ha således icke ens maltdrycker till salu, men
antalet är icke större än tretio, då innehafvare af de olika
rättigheterna till utskänkning af vin eller maltdrycker stiger till öfver åtta
hundra. Alla dessa, på hvilka vinutskänkningen för öfrigt är högst
obetydlig, äro ej försedda med spritdrycker, under det att förra
århundradets 800 krogar alla sålde bränvin. Tiderna förändras och
vi måste väl äfven under sådana förhållanden förändras med dem.

En annan sak är, huru vida de 800 små utskänkningarna i vår
tid och synnerligen de egentliga småkaféerna kunna lifnära sina
innehafvare på endast denna utskänkningsrörelse. Det förefaller åt
minstone hvad åtskilliga vidkommer ganska tvifvelaktigt.

***

Om Stockholm icke eger några bulevarder, där kaféerna ligga
tätt vid hvarandra i oöfverskådlig utsträckning, äro dess förnämsta
kaféer dock icke långt åtskilda. Operakafét, Rydbergs, Kung Karls,
Hamburger Börs, Victoria, Grand Hôtels, Strömparterren och de
stora musikkaféerna ligga i hvarandras granskap, i hjärtat af
Stockholm, där den civila och militära ämbetsmannaverlden, en del af den
konstnärliga och literära, tidningsmän och affärsmän samt in- och
utländska främmande sammanträffa på lediga stunder, och de stunderna
börja ofta tidigt nog på eftermiddagen.

I kungliga stora teaterhuset finnes ingen foyer för allmänheten,
men ett värdshus och två kaféer. Det ena af de sist nämda bär
sedan ett förflutet årtionde namnet »Andalusiskan» och hölls för ännu
längre sedan af schweizaren Camarch, är fortfarande mycket besökt
men kan ej täfla med det andra i samma hus, »Lagergrens», så
kalladt efter sin grundare, nu mera aflidne konditor Lagergren, och 
sedan flere år tillhörande Bengt Carlsson, hvilken kostat betydliga summor 
på utstyrseln af detta operakafé.

Där träffas under större delen af året kungliga teaterns sångare
och skådespelare, andra teatrars medlemmar, idkare af de bildande
konsterna, skriftställare och tidningsmän af olika politiska och
nationalekonomiska åsigter, garnisonsofficerare, civile tjenstemän med flere af det
bildade Stockholm, i synnerhet af det yngre slägtet. Kung Karls kafé har
väl ungefär samma slag kunder, dock äro militärerne der talrikare, och
kaféerna äro båda fullgoda prof på äkta stockholmskt kafélif, men det
senare uppblandas dock med det främlingselement som fins i hotelet,
och i så väl Rydbergs som Grand Hôtels kaféer är detta i ännu högre
grad förhållandet. Operakafét är däremot mera äkta stockholmskt,
i hvars hufvudstadslif en och annan resande alldeles bortblandas.

På det kafét är för öfrigt det konstnärliga och literära öfvervägande, 
och man har där alltid träffat de fleste tidningsmän. Det har
i detta afseende varit så kändt, att kafét ännu i början af åttiotalet
skämtsamt kallades Präss-syltan. Man fann då där en och annan
prässveteran, i synnerhet tillhörande aftontidningarna, som ha sina
kvällar lediga, hvilken, efter att ha intagit sin middag på operakällaren, 
slog sig ned på kafét vid fyra- eller femtiden, stannade där i god
ro till klockan nio eller tio, då han åter gick in på källaren för att
äta aftonvard och, sedan detta var fullbordadt, uppsökte sin gamla vrå
i kafét för att sitta där till midnatt. Dessa aftonunderhållningar
fortsattes år efter år utan att mannen någonsin öfverlastade sig. Han
drack först sitt kaffe, öfvergick derpå omedelbart till punschen,
hvarmed sedan fortsattes till midnattstunden i långsamt smuttande, utan
några öfverilade klunkar, men under dels skämtsamma, dels allvarliga
samtal, ett ofta ganska intressant dryftande af estetiska frågor och
mönstrande af in- och utländsk literatur.

Om literaturen slutligen kom något på efterkälken efter att den
från början ganska erfarne literaturkännaren tillbragt sina aftnar på
det sättet i ett eller annat årtionde, insvept i kaféts digra rökmoln
samt insupande, utom innehållet i eget glas, äfven spritångorna från
hundratals andra, bör dock icke förvåna någon. Det fans en sådan
kund på operakafét, en älskvärd och mycket aktad personlighet,
hvilken med goda kunskaper och orubblig rättskänsla skref i ett af de
större hufvudstadsbladen, om hvilken man påstod, att för honom hade
svenska literaturen upphört med Fredrika Bremers död. Han lefde
och verkade likväl långt in på åttiotalet.

Det var kanske samme man som, då han tillfrågades, huru han
kunde stå ut med att i så många år hvar enda afton sitta stilla 
i kaféröken, svarade:


»Jag lefver hela sommaren i frisk luft, och det uppehåller mig
återstoden af året.»

Han hade rätt. Så snart den vackra årstiden kom, flyttade han
med de andra stamgästerne ut i Lagerlunden, operakaféts sommarlokal, 
belägen omedelbart utanför den eleganta salongen, stödjande sig
mot operahusets yägg och sträckande sig i två afsatser ned åt Karl
XII:s torg, först en med trägolf belagd, af stora lagerträd i krukor
och andra prydnadsväxter skuggad terrass, sedan nedanför trappor,
som hr Carlsson låtit ditsätta, en liten, väl underhållen, med 
bildstoder smyckad park, där man kan tro sig långt från stockholmsbullret, 
ehuru man är midt inne i det och har blott ett par steg till
Kungsträdgården. Alt detta är den omtänksamme och företagsamme
värdens förtjänst, en förtjänst för öfrigt äfven för honom.

Lagerlunden.

I »Lagerlunden» äro stockholmarne tämligen för sig själfva.
Främlingarna komma dit endast undantagsvis. De begifva sig hällre till
musikkaféerna. Äro de tyskar, välja de hälst Rydbergs kafé, under
det fransmännen vanligtvis stanna på »Grand» samt små-, värm- och
gotländingar sitta hos Berns. Engelsmännen låta hissa upp sig till
Mosebacke. Stockholmaren älskar sin lagerlund, där han visserligen 
kanske hör en och annan ton från musikkaféerna, men ej så stark,
att den besvärar samtalen.

Är det ännu på försommaren, träffar man där de kungliga
skådespelarne, någon gång också skådespelerskorna. Och så har man
»literatörerne», med hvilken benämning man i Stockholm vanligtvis
utmärker tidningsmännen, och målare och bildhuggare, officerare,
affärsmän o. s. v., alldeles som inne i kafét vintertiden. Man är genom
endast ett spjälstaket skild från Jakobstorg och likväl en famille, en
mycket stor och olikartad familj, hvars alla medlemmar visst icke äro
bekanta med hvarandra, men som likväl tillhöra stockholmslägten.
Och bekantskaperna äro för öfrigt icke få. Öfver allt nickar man åt
en god vän, höjer sitt glas och dricker, nickar igen och tycker sig
ha det rätt hemtrefligt.

Hvad dricker man? Kaffe med »avec», punsch och toddy, mest
punsch. Dock ser man senare på aftonen en och annan seidel
öl. Det var en tid då man under inflytande af den store läkarens 
föreskrift och föredöme höll sig till konjaken med bilinervatten
och nästan föraktade, att icke säga hatade, punschen. Men den tiden
är nu förbi. Väldet har återtagits af den »svenska» drycken, hvilken
kallas så, ehuru i honom icke finnes något annat svenskt än vattnet,
så vida han ej på senare tid fått sig en och annan bit hvitbetssocker.

Eftermiddagen tillbringas af mången i Lagerlunden, men flertalet
kommer dock först sent på aftonen, kanske efter en ganska mödosam 
dag. De flitigaste behöfva äfven en stunds förströelse, och här
i »lunden» samlas de som icke haft tid att fara ut till landet på
eftermiddagen. Det är därför kanske icke alldeles en löjlig öfverdrift att
påstå, det man här finner just det Stockholm som arbetar sommartiden, 
d. v. s. inom de bildade kretsarne. Men detta arbetande Stockholm 
försmår icke att deltaga i ett gladt lag efter arbetets slut, och
det händer, att det glada laget fortsätter till långt in på natten, hvilket
icke hjälper att motstå onda begärelser eller bidrager till tröst och
sinnesstyrka morgonen därpå.

Det går ej så lätt att bryta laget. En af sällskapet bjuder på en
half butelj punsch, och sedan vill ingen af de öfriga fela mot
gästfrihetens lagar. Den ena halfbuteljen följer efter den andra.
Samtalen varda allt lifligare vid alla borden. Skämtet sprakar och stiger
raketmässigt mot skyn, åt minstone mot Thaliatemplets tinnar. Skrattsalvor 
smattra. Det glada Stockholm är som älskvärdast.

Men det skymmer på och börjar kännas svalt. Uppassarne bära
fram kaféfiltarne, en artighet af värden och en möjlighet för gästerna
att dricka ännu ett glas. Påhittet är människovänligt och har visst 
förut tillämpats i Göteborg innan det vann burskap i Stockholm. Med
dessa skydsmedel kan man trotsa den nordiska sommarnattens kyla.

Den natten är nog ljus, men mera ljus behöfs för att se huru
man häller i. Gasen tändes i de stora kandelabrarne. Gästerne svepa
om sig, tända en ny cigarr, beställa nya dricksvaror — Vichy och
Biliner få ej fattas — hitta nya skämt, stämma upp ännu mera
klingande skratt.

Och så är klockan tolf utan att man vet af det. Ut med
belysningen, in med filtarne, ut med gästerne. Grinden slås igen.

***

Stockholms stora kaféer äro ej mycket olika de parisiska, men
lifvet är dock icke det samma. Under det man på ett pariskafé kan
sitta i flere timmar och endast smutta på en liten kopp kaffe och
möjligtvis ett litet glas konjak, förtär man här en, kanske ett par
halfbuteljer punsch.

Kortspel kan man finna på äfven de finaste kaféer i Paris, men
aldrig ens på de simplaste kaféer i Stockholm. Förr var det ej ovanligt 
att brädspel idkades på de stockholmska schweizerierna eller att
man roade sig med fortuna, ett slags enklare biljard, men nu ser
man inga sådana spel. Ett och annat kafé har biljard, men i
allmänhet ha våra biljarder sina egna lägenheter. Schack spelades
fordom hos De la Groix, men förekommer nu mera icke. Schackspelarne 
ha sin egen klubb som sammanträder i Hôtel W6 och har
till ordförande presidenten Wærn samt till hedersledamöter kungen,
och kronprinsen.

De stora kaféernas utstyrsel är i allmänhet ganska dyrbar, och
man har på åttiotalet anlitat ovanliga dekorativa anordningar, såsom
operakafét med kostsamma i väggarne infattade målningar och
spegelkasetterade tak, Hamburger Börs’ moriska kafé med ganska dyrbar
prydlighet samt den hösten 1887 i ny lokal öppnade, här ofvan nämda
Restaurant National, hvars kafé dekorerats i medeltidsstil efter ritning
af arkitekten A. Lindgren. Täflan mellan nutidens kaféer är äfven i
detta fall stor, och det är nu mera svårt att hitta på något nytt.

Det är ett slags kaféer som länge stått emot sådana dyrbara
anordningar, men slutligen nödgas foga sig efter tidens fordringar.
Det är de som man med ett gemensamt namn efter förebilden skulle
kunna kalla Tysta-Mari-kaféer, något egendomligt för Stockholm, icke
stora kaféer såsom de nyss nämda, icke spritdrycksutskänkande,
icke drickspenningtagande, men ej häller tillhörande småkaféerna med 
dessas kyffen, dåliga utrustning och mer eller mindre cikoriablandade
brasilkaffe.

För några årtionden sedan fans i då varande Jakobs gränd en
kaffe- och téutskänkning af blygsammaste slag, men högst aktningsvärdt 
för sina varors ärlighet och för den uppmärksamhet hvarmed
gästerna behandlades. Innehafverskan, mamsell Marie Lindström,
som öppnat kaféet redan 1834, utmärkte sig för sitt saktmod och sin
tystlåtenhet och kallades »Tysta Mari». Det
namnet har sedan gått i arf och blifvit
benämningen på själfva kafét samt läses på
skylten, men äfven hennes efterträderskor
ha utmärkt sig för samma tystlåtenhet,
saktmod och allvar, liksom de alltid lemnat goda varor för
billigt pris.

Kafé National.

Från den lilla bottenlägenheten i n:o 8, Jakobs gränd, där
Wahlbergs rakstuga nu är, flyttades utskänkningen först en trappa
upp i samma hus och öfvertogs, 1857, af fru Granberg, hvilken
förlade kaféet först på andra sidan gatan och sedan en trappa upp i
n:o 6, där Hamburger Börs då innehade nedre våningen. Sedan fru
Granberg innehaft affären i tjugutvå  år, öfvertogs den af fröknarna 
Dammberg, som flyttade kafét till n:o 11 Regeringsgatan, där det höll
sig fortfarande lika enkelt, utan stora speglar, utan marmorbord,
takmålningar och annan präktig utstyrsel. Hösten 1887 lemnade kaféet
sist nämda lokal och slog sig ned i n:o 24 vid samma gata, där
efterträdande en af dem som förut följt »Tysta Maris» föredöme.

I den senaste lägenheten har kafét gifvit efter för en nyare tids
fordringar och vidtagit åtskilliga förändringar i den tarfliga utstyrseln,
men är fortfarande af samma karaktär som förut. Alt går mycket
ordentligt till, utan buller och slams, utan cigarrök och utan
drickspengar. Uppassningen bestrides fortfarande af unga, tysta och
uppmärksamma fruntimmer i tarflig, men snygg drägt. Gästerna äro lika
tysta och ordentliga. Man har där ett godt, fastän stillsamt umgänge.
Man går icke dit för att lefva vanligt kafélif, utan för att intaga sin
kaffefrukost eller sitt aftonté och läsa tidningarna.

Tysta Mari.

Dit gå många fruntimmer. Vi vilja
visst icke påstå, att den högre aristokratiens
damer söka upp »Tysta Mari», ehuru ej
häller sådant vore alldeles omöjligt, men
säkert att mången dam af »god societet»
icke tvekar att där dricka en kopp kaffe.
Stundom komma damerna i stort sällskap,
en hel skock af fruntimmers-förmiddags-rumlare. 
Då deras fränder träffas på
Gustaf Adolfs torg, händer det, att de säga
till hvarandra:

»Ska’ vi inte gå in på opris och få oss
lite frukost?»

Det säga fruntimmer aldrig, men nog inträffar det att de yttra:

»Skulle vi inte gå upp till Tysta Mari?»

Så gå de utan tvekan, dricka kaffe, kanske med påtår, doppa
wienerbröd och äta bakelser... hvilken mängd! De ha roligt, sannolikt 
lika roligt på förmiddagen, som herrarne vid sista punschbuteljen,
när det lider mot midnatt i Lagerlunden. Det händer dock, att
fruntimmerna hällre gå in till Oscar Berg, den bekante konditorn vid
Regeringsgatan, så vida de ej på en och samma dag besöka både
honom och Tysta Mari och äfven smaka på de många läckra tårtorna hos
Hellbacher i det storeuropeiska hörnet vid Kungsträdgården och
Hamngatan eller hos Landelius, hofkonditorn vid Storkyrkobrinken, och titta
in på något annat af Stockholms fina konditorier och damkaféer,
t. ex. hos Sundell vid Drottninggatan eller hos Sundberg vid
Järntorget. Några egentliga pastejbagare har Stockholm ej, men så många
flere sockerbagare.

En del af Tysta Maris gäster äro endast sommarkunder. Familjen
bor på landet, men husfadern måste vistas i staden och intager sin
kaffefrukost på i fråga varande hedersamma och billiga ställe, där
han alltid träffar många bekanta. När sommargästerna ej mera visa
sig hos Tysta Mari, vet man, att det är höst.

Tysta Mari har gjort skola och framkallat många efterföljare,
hvilka alla söka utmärka sig på samma hyggliga sätt, men vilja göra
det alt finare i sina lägenheter. Kaffeutskänkningen, som före Tysta
Maris ditflyttande i flere år hade sin verksamhet i n:o 24, Regeringsgatan, 
och nu slagit upp sina bopålar i n:r 18, samma gata, har alltid 
utmärkt sig för prydlighet i lokal och servering samt för ett
sällskap bland hvilket man ser statens högre ämbetsmän, ledamöter
af första kammaren och deras likar.

Ännu bättre kanske i lokal och utstyrsel är kafét i n:r 3,
Regeringsgatan, som har lika fina kunder och lyckats genom godt och
redbart betjänande på kort tid skaffa sig stort anseende. Täflan i
den ej blott prydliga, utan nästan öfverflödiga utstyrseln, hvilken så
väsentligt afviker från den ursprungliga Tysta Mari-tarfligheten, går
kanske för långt och måste slutligen inverka på priset å förtäringen,
hvilken då också stiger långt öfver hvad det var, när Tysta Mari först
fick medtäflerskor. Detta kan iakttagas åt minstone på det storståtligt
utrustade Grand Café, som har sin präktiga våning i n:o 21
Drottninggatan.

Emellertid äro dessa eleganta nykterhetskaféer, hvilkas antal snart
är mycket stort och som alla ha sina lokaler en trappa upp, något
egendomligt för Stockholm, och äfven de göra sin nytta, enär de draga
kunderna från spritkaféerna och ha gjort schweizeriernas
punschdoftande kyffen till sällsyntheter i hufvudstaden. Om det är sant, att
åtskilliga af småkaféerna föra en något tvetydig tillvaro, så äro alla
Tysta-Mari-kaféerna fullt aktningsvärda förfriskningsställen.

Det må till slut nämnas, att den ursprungliga »Tysta Mari», hon
som gifvit upphofvet till dessa hedersamma kaféer och började sin
verksamhet det stora koleraåret, ännu lefver och är en högst
älskvärd gammal dam, som oaktadt sina par och åttio år har en rask
femtioårings utseende och är i full besittning af alla sina själsförmögenheter 
samt med sitt fina, milda väsen ännu erinrar om den unga
kvinna som för ett halft århundrade sedan väckt så aktningsfull
uppmärksamhet.

*




VI.

I spårvagnar och på ångslupar, med hyrkuskar, åkare, hissar och stadsbud.

Det är en höstafton vid slussen. Ännu synes en röd
kvällshimmel öfver Mälaren, men åt Saltsjösidan skymmer det
starkt på. Mörkret lägger sig öfver staden. Då blänker
det till väster ut. Aftonrodnaden bleknar för det elektriska 
skenet från Mariahissen som lyser upp Skinnarviksbärgen och
kastar ljusblått skimmer öfver vattnet. Plötsligt vakna de elektriska
lågorna i lyktorna äfven vid slussen och bortåt Skeppsbron, där de
stora ängarne lasta i fulla ljusfloder. Det är brådtom med höstskeppningarna. 
Den elektriska belysningen hjälper till.

Mörkret har icke fått någon makt med staden. På Katarinasidan
tändes det ena ljuset efter det andra i de små kojornas fönster,
öfverlefvor från gamla Stockholm, och i de ståtliga husen här och där på
bärgssluttningen, nya Stockholms förposter åt det hållet. Under
Katarinatornet, som skymtar fram emot natthimmeln, glimrar en lång rad
med ljuspunkter. Det är Mosebackes starkt upplysta terrass.

Det är en syn som icke visar sig på många andra ställen, knapt
på något, mera målerisk kanske än de ryktbaraste storstadsutsigter i
det öfriga Europa, något mäktigt och egendomligt, må hända också
fantastiskt. Vatten åt ena hållet, ännu större vatten åt det andra,
höjder som sträcka sig längs vattnen, med mjuka, i fjärran försvinnande 
linier, skarpt belysta punkter, hela strömmar af nutidsljuset i
natten, på andra ställen bara små lysande prickar, fasta i södermalmsbornas 
fönster, irrande på vattenytan, somliga närmande sig, andra
flyende och snart slukade af mörkret som på afstånd omger den
aftonglänsande staden.

Midt för oss, i den genomskinliga jätten som reser sig högt i luften, 
synas två rörliga ljus, af hvilka ett stiger uppåt och det andra
sjunker. Det ser underligt ut.

Men omkring oss ilar en folkström söder ut, en annan åt
motsatt håll. Här och där brytas strömmarne, och människovågorna
rulla åt olika sidor, dela sig hit och dit. Norrmalmsbor och
södermalmsbor skynda till skilda mål, till sina arbeten, nöjen eller hvila.

Ångslupar komma från Djurgården, Tegelviken, Dockan och lägga
till vid Räntmästaretrappan. Det ringer på ena sidan om Slussen.
Det är hästspårvagnen. Ännu en ringning, ännu en vagn. Här är
stort spårmöte och station. Det ringer på andra sidan. Det är
ångspårvagnen. En ångare kommer, kör in på vändskifvan, något annat
än i gamla Stockholm »stadens vändplan», och frustar snart af igen.

Längre bort frustar det ännu starkare och det dunkar doft. Det
är ett järnvägståg som kommer ut ur stora tunnelns mörker och
på sammanbindningsbanan rusar öfver Mälaren, belyst af Mariahissens
elektriska ljus.

Detta är nya Stockholm på en af dess lifligaste punkter. Här
ser man stadens förnämsta samfärdsmedel i vår tid, till lands och
vatten samt till och med i luften. De där stora lyktorna, som sväfva
upp och ned i den väldiga järnjättens genomskinliga innandöme, äro
luftiga befordringsmedel, Katarinahissens personkorgar. Det är
människor inne i lyktorna, människor som i allra största lugn sväfva
mellan himmel och jord för att nå sina hem eller befordras till sina
nöjen, till Mosebackes »Folies Bergère» eller Södra teaterns »Sommarsaga».

För öfrigt vimlar det af gatufarare som stiga i och ur spårvagnarne, 
sitta i hyrvagnar och droskor, gå ombord på ångsluparne, ila
hit och dit. Slussplanen och Karl Johanstorg samt de dem förenande
slussbroarne bilda den största knuten i det stora stockholmska
samfärdsnätet.

***

I början af 1870:talet yttrade en ingeniör: »Här i Stockholm
kunna vi aldrig få spårvägar, ty marken är alldeles för kuperad.»
Få år därefter voro spårvägslinier i full värksamhet mellan
Slussen—Norrbro—Grefbron samt mellan Slussen—Norrbro—Roslagstorg, 
och innan årtiondet gått till ända funnos linierna Gustaf Adolfs
torg—Kungsholmstorg samt Roslagstorg—Grefbron—Djurgården och,
sedan östra Norrmalmslinien sammanknutits med den västra, hela
Ringlinien.

I januari 1870 sökte ett par personer tillstånd att anlägga spårvägar å fyra
särskilda linier, men tillåtelsen till spårs nedläggande å Drottninggatan kunde
ej erhållas, och därigenom kom företaget icke då till stånd. Behofvet af
spårvagnar var dock allmänt kändt, och bland stadsfullmäktige yttrades mer än en
gång åsigter som stodo i öfverensstämmelse med den allmänna meningen i detta
afseende. Tidningarna underläto ej häller att bevisa behofvet och nyttan af ett
sådant samfärdsmedels snara införande.

För att undersöka, att spårvägar icke komme att medföra olägenheter för
den öfriga samfärdseln samt huru vida de kunde under Stockholms klimat- och
terrängförhållanden bära sig, uppdrog öfverståthållaren i september 1875 åt en
komité af sakkunnige män att uppgöra fullständig plan för sådana vägars
anläggande. Denna komité afgaf sitt betänkande i januari 1876 och hemstälde, att
man, i afseende till de svåra terrängförhållandena å Södermalm, skulle afstå från
tanken att där anlägga spårvägar, hvaremot komiterade föreslogo flere spårvägslinier 
i det öfriga Stockholm. Dessa linier skulle delas i två system, af hvilka
det primära, afsedt att genast utföras, skulle omfatta de reglerade och mera
bebyggda stadsdelarne jämte Djurgården, samt det sekundära, som skulle
genomföras så småningom och omfatta de yttre, mindre bebyggda stadsdelarne tillika
med en del af deras närmaste omgifningar.

På grund af detta gynsamma komitébetänkande utfärdades inbjudning till
bildande af ett aktiebolag för att bringa planen till utförande. Inbjudningen
mottogs med allmänt deltagande, och den 12 april 1876 erhölls kunglig stadfästelse
å bolagsordning för Stockholms nya spårvägs-aktiebolag, så kalladt emedan
redan i november 1872 faststälts ordning för »Stockholms spårvägs-aktiebolag»,
som dock aldrig kom i verksamhet.

Det nya bolagets aktiekapital skulle utgöra minst 500,000 och högst 2,000,000
kr., och af detta kapital tecknades vida öfver minsta beloppet. Aktien lydde å
100 kr. Bolagets styrelse skulle bestå af fem ledamöter. De ha under senaste
året utgjorts af generallöjtnanten, frih. B. A. Leijonhufvud, konsul G. D. Philipson, 
sekreteraren H. Wikblad, f. d. maskindirektören E. Fränckel och kapten J.
A. Brunskog, hvilken sist nämde efterträdt kapten L. Broomé såsom verkställande
direktör. Af de öfrige har frih. Leijonhufvud såsom styrelsens ordförande samt
hrr Philipson och Fränckel kvarstått från bolagets början.

Den 10 juli 1876 erhöll bolaget stadsfullmäktiges tillstånd att anlägga
spårvägar i fyra sträckningar samt att under 40 år, med andras uteslutande, trafikera
dem med för ändamålet särskildt konstruerade person- och transportvagnar. Den
30 december samma år faststälde kungl. maj:t stadsfullmäktiges beslut. Bolaget
vidtog då oförtöfvadt förberedelser för spårens nedläggande, och det arbetet
började i maj 1877 dels på nu varande Strandvägen, dels vid Slussen och på
Roslagstullgatan. Å sist nämda plats hade bolaget året förut inköpt en
egendom för station och stall.

Vi äro vid Slussen oeh vilja begifva oss till någon af hufvudstadens 
aflägsnare delar norr ut. Vi ha att välja mellan de två
spårvagnar som anländt nästan i samma ögonblick, en från Skeppsbron
och en från Kornhamnstorg. Ligger vårt mål för tillfället på
Norrmalms östra del eller ända upp på Östermalm, välja vi den vagnen
som kommer från Kornhamnstorg, i annat fall den från motsatt håll.
Vilja vi endast göra en tur på Ringlinien, kunna vi taga hvilken som 
hälst af de två vagnarna. Hvar och en af dem går i en stor cirkel,
fastän de gå åt motsatt håll och så väl med den ena som den andra
kan jag komma tillbaka till Slussen. Afgiften är i hvad fall som
hälst 10 öre person. I början funnos särskilda betalningsdistrikt, så
att ny afgift måste erläggas så snart någon af ändpunkterna passerades, 
men snart fann bolaget fördel vid att på Ringlinien ha endast
en afgift.

Det bär af längs Skeppsbrokrökningen. I vagnen fins alla slags
folk, aristokrater och demokrater, fina damer och tarfliga gubbar,
barnjungfrur med småherskap, officerare, mångelskor och högre ämbetsmän, 
men i allmänhet snygt folk.

Tillträde till spårvagn lemnas icke, heter det i det af öfverståthållare-ämbetet 
den 23 december 1880 faststälda spårvägsreglementet, åt personer som
synbarligen äro af starka drycker berusade eller skulle genom osnygghet i
klädedrägten förorsaka obehag eller olägenhet för passagerarne.

De täckta vagnarne med två hästar rymma 31 personer inuti
och 8 på bakplatformen bredvid konduktören och 5 på framsidan
bredvid kusken, således med kusk och konduktör 46 personer. De
stora öppna vagnarne rymma 50. Takplatser gifvas icke såsom i
Kjöbenhavn, Paris m. fl. städer. Konduktören är allvarlig, men höflig,
klädd i snygg mörkblå drägt med silfvergalon på mössan. Klagomål
öfver konduktörer för obehörigt uppförande mot de åkande höra till
sällsynta undantag. Konduktören går genom hela vagnen,
framräckande en särskildt inrättad bleckbössa, i hvilken hvar och en af
de åkande lägger ned 10 öre. Har man ej småmynt, kan konduktören
stå till tjenst med växling, dock ej till högre belopp än 1 krona, som
han öfverräcker i en liten förseglad papperspåse.

Vagnen stannar. Det är vid ett mötesspår, där dubbla skenor
äro utlagda. Se så, nu rusade den mötande vagnen förbi, och vi
fortsätta, men mötesspåren äro ganska många och vålla onekligen
tidsutdrägt. En gammal herre svär smått öfver de »förb. dröjsmålen»
samt försäkrar, att han går mycket fortare än spårvagnen, och likväl
blir han sittande. Han var nog med på den tiden, då Stockholm,
utom ruskige och oförskämda åkare, icke hade andra offentliga
fortskaffningsmedel till lands än den skallrande och skakande, snigelaktigt
framkrälande omnibusen mellan Kungsbacken och Slussen, ända in på
sjutiotalet ett af Stockholms syndastraff. Det har gamle herrn nu
glömt och finner den bekvämare spårvagnen alt för långsam.

»Herre min skapare!» utropar en äldre dam. »Jag skulle ju ut
vid Slottsbacken!» Hon rycker förtvifladt i en af de från taket
nedhängande läderremmarne.


Vagnen är redan vid hörnet af Lejonbacken och nödgas stanna
för att släppa af den äldre damen. Gamle herrn är ursinnig, och
det torde hästarne ock ha skäl att vara, ty detta oupphörliga
stannande orsakar ej blott tidsutdrägt mer än hvad skäligt är, utan
åstadkommer, då vagnen åter skall sättas i gång, också stor plåga för de
arma dragarne. På några andra platser i Europa, t. ex. i Wien,
stanna spårvagnarne endast vid hållplatserna, hvilka dock äro tämligen 
nära hvarandra.

Men nu ha vi hunnit fram till Norrbro, och redan innan vagnen
stannar vid mötesspåret, hoppar en och annan af. Det är visst icke
alla som fordra att vagnen skall stanna för deras skull. Många kasta
sig upp under det vagnen är i full fart och hoppa likaledes af innan
han stannat. Sådana vinna konduktörers och kuskars aktning och
äro hästarnes älsklingar. Stockholmarne ega nu mera ganska stor
färdighet i detta upp- och afhoppande, och man ser till och med 
fruntimmer gifva sig af midt under farten. Visst händer det någon gång
att de i hastigheten trilla afsides, men det hör till undantagen, och
det har, så vidt vi kunna erinra oss, icke händt mer än en enda gång
att en afhoppande person slagit ihjäl sig.

Spårvagnen susar förbi kungliga teaterhuset, häjdas ett ögonblick
vid spårmötet nedan för Karl den tolfte, svänger in på
Kungsträdgårdsgatan och är snart framme vid Hamngatan och Norrmalmstorg.
Ni vill till Djurgården, säger ni. Då är här platsen att byta om vagn.
Där står just Djurgårdsvagnen. Han börjar sina turer icke förr än
kl. 1 på dagen.

Ni har besökt främmande land och t. ex. i Paris haft mycken
fördel af »correspondance», d. v. s. att mot samma betalning få öfvergå
från en omnibuslinie till en annan. Ni tror kanske, att det skall gå
för sig också mellan Ringlinien och Djurgårdslinien. Det borde kunna
gå för sig, men så långt har Stockholms spårvägsbolag ännu ej
hunnit i sina för öfrigt mycket aktningsvärda bemödanden att vara
allmänheten till tjänst.

Blott på ett ställe har bolaget anordnat sådan »correspondance»
och det är vid Humlegården. Vill man efter ankomsten dit icke
fortsätta färden vidare på Ringlinien, utan fara upp till Karlavägen, har
man rättighet därtill utan förnyad afgift. Man får ett litet messingsmärke, 
stiger in i en mindre spårvagn, som håller tätt intill, en af
dem från vårt spårvägsväsens första tid, lägger märket i penningbössan 
och åker snart upp för Sturegatan, där i anseende till den
ganska betydliga stigningen en förstärkningshäst af en pojke, en s. k.
förspannskusk, hakas fast utan att vagnens fart saktas. Och så far man
på Karlavägen till Nybrogatans skärning.


Men ämnar man sig icke uppåt Östermalm, fortsätter man
färden i den stora vagnen och kan, såsom sagdt, resa linien rundt,
passerar Roslagstorg, förbi det nya spårvägspalatset, uppfördt efter A. E.
Melanders ritning, Tegnérgatan, Badstugatan, förbi Adolf Fredriks
kyrka, in på Drottninggatan och ned åt Vasagatan, förbi Vasateatern
i det stora Lundbergska huset, Hôtel W6 och Centralstationen samt
öfver Vasabron till Riddarhustorget, där vagnen stannar ett ögonblick,
fortsätter sedan öfver Munkbron, Lilla Nygatan och Kornhamnstorg till
baka till Slussen. Vill man till Kungsholmen, gifves det icke någon
förbindelse med Ringlinien. Äfven där saknas »correspondance». Vagnarne,
som utgå från Strömgatan vid Gustaf Adolfs torg, äro af det mindre
slaget med en häst och äro ej försedda med konduktör. De farande lägga
själfva ned afgiften i kassalådan som tömmes af kusken utan att lådan
öppnas. Kusken besörjer ock växling. Han har mycket att sköta: köra
och passa på ringningen vid tvärgator och tillfälliga hinder, vara
uppmärksam på passagerare som önska stiga upp eller lemna vagnen,
kontrollera afgifternas ordentliga inläggande, växla småmynt, hvilket
sker genom en lucka på dörren
bak om hans rygg, och öfvervaka 
ordningen i vagnen.

Öppen spårvagn.

Under den vackra årstiden
begagnas öppna vagnar, med
två hästar, kusk och konduktör,
ej blott på Ringlinien, utan
äfven på spårvägen till Djurgården. 
Kungsholmslinien och
bilinien Östermalm-Humlegården-Karlavägen, 
liksom, med undantag af söndagarne, den nyaste linien
Tegnérgatan-Haga, använda dock de små täckta vagnarne så väl
vinter som sommar.

Bolagets trafikmateriel utgöres af 25 mindre och täckta vagnar, 27 större
täckta, 26 öppna, 8 slädar, som dock aldrig varit i bruk, 2 snöplogar samt 2
saltvattensvagnar. (Saltvatten motarbetar isbildning i skenorna.) Af dessa
fordon trafikera 18 stora täckta Ringlinien, men sommartiden är minst hvarannan
öppen. På Kungsholmslinien gå 4 små täckta, på Östermalmslinien 3. På
Djurgårdslinien underhålles samfärdseln med 4 sådana, men under sommaren
begagnas där ända till 16 stora öppna vagnar. Hagalinien har 4 små, men på
helgdagar sommartiden 8 stora öppna.

Vill man få en öfverblick af bolagets tillgångar i fortskaffningsmedel, 
skall man besöka dess storartade nya hus, en väldig byggnad
vid början af Roslagsgatan, hvarifrån alla vagnar utgå om morgnarne
och dit de återvända på nätterna. Första vagnen utgår kl. 7,37 f. m.
och den sista kl. 10,37 e. m.  Från Slussen går sista vagnen på 
aftonen kl. 11. På helgdagar är utgångstiden en timme senare på
morgonen. Det är för Ringliniens vagnar. De öfriga linierna äro
obetydligt afvikande. Hvar femte minut passerar en spårvagn
Riddarhustorget, Drottninggatan, Humlegårdsgatan, Norrmalmstorg och
Norrbro, hvilka jämte Roslagstorg äro de enda hållplatserna.

Hästarnes antal var hösten 1886 ej mindre än 310, af hvilka 83 stodo i
det nya stallet, en ändamålsenlig och präktig byggnad. I alt ha stallarne 365
spiltor. Hästarne äro i 3 à 3½ timme på dygnet förspända vagn och erhålla
7 kappar hafre (21 skålp.), 10 skålp. hö, 10 skålp. halm (till hackelse och strö),
1½ skålp. hvetekli.

Det erfordras ej så få personer för att sköta dessa hästar, köra
vagnarne, mottaga färdafgifterna och öfvervaka ordningen samt styra det
hela. Spårvägsbolaget är ett stort
industriföretag och dess tillbörliga
skötande fordrar både insigter samt
intellektuell och fysisk kraft. Den
ordinarie personalen uppgår f. n.
till 190, men med extra biträden
sysselsätter bolaget i alt bortåt 230
personer. I spetsen för dem står
en trafikchef, som tillika är
verkställande direktör, f. n. ofvan nämde
kapten J. A. Brunskog.
Kontorspersonalen utgöres af en kamrerare,
f. n. hr A. Wahlbom, tre
kontorsbiträden (fruntimmer) samt en
vaktmästare.

Parti af nya spårvagshuset.

Stallpersonalen är ganska talrik och
består af en stallmästare, en fodermarsk
(med 100 kr. i månaden), ett fodermarskbiträde (75 kr.), 4 selreparatörer (75 à
110 kr.), 6 hofslagare (80 à 100 kr.), 28 hästskötare (65 à 80 kr.), 5 nattvakter
(65 à 80 kr.), samt 13 hästutförare, ynglingar med 45 kr. aflöning i månaden.
Hvarje stallkarl har 12 hästar att sköta. Nattvakterne ha fourageringen helt och
hållet om hand, och vakten räknas från kl. 9 till 1 samt från kl. 1 till 5.

Trafikpersonalen är naturligtvis ännu talrikare och styres af en trafikmästare, 
som har närmaste tillsyn öfver kuskar och konduktörer, 3 uppsyningsmän 
(med 95 à 100 kr. i månaden), 95 kuskar och konduktörer, hvilka tillhöra
samma arbetsafdelning och af hvilka de äldre i synnerhet användas till
konduktörer (65 à 80 kr. hvartill kommer provision å inkomst af vagn, växlande
mellan 10 och 15 kr. i månaden), 9 förspannskuskar (ynglingar med 45 kr. i
månaden), 5 vagnsreparatörer (70 à 120 kr.), 1 vagnsputsare (65 kr.) samt 4
vagnstvätterskor som tjenstgöra kl. 4—8 f. m. (35 kr.).

Dess utom finnas på ordinarie stat en banmästare samt 6 spårrensare, af
hvilka senare en har 90, men de öfriga 70 kr. i månaden och alla äro
sysselsatta hela dagen med att följa spåren och hålla skenorna rena.


Till den extra personalen räknas en veterinärläkare, som dagligen besöker
stallarne, 2 kontorsbiträden (fruntimmer), en hofslagare, 2 hästskötare samt 2
hästutförare. Kuskarne och konduktörerne taga icke någon befattning med
vagnarne förr än dessa äro framkörda till utgångsstationen. Under sommaren
användas ända till 50 tillfälliga biträden för söndagstrafiken å Djurgårds- och
Hagalinierna, men extra kuskar äro för öfrigt 18 och extra spårrensare 5 à 6. Vid
större arbete å linien anställas tillfälliga arbetare efter behof.

Alla ha strängt arbete. Kuskar och konduktörer tjänstgöra på
vagn 9 timmar af dygnet med högst 4½ timmars oafbrutet »pass».
Hvar nionde dag samt dessutom hvar nionde söndag äro de helt och
hållet lediga. Hästskötarne tjänstgöra från kl. 5 på morgonen till kl.
9 på aftonen med måltidsraster af till sammans 3 timmar.
Handtverkarne arbeta från kl. 7 f. m. till kl. 7 e. m. med 2 timmars
middagsrast.

Enligt bolagsstämmans beslut 1884 bildades en pensionsförening,,
hvarvid bolaget erbjöd sig att för alla öfver 30 år som ville inträda
i föreningen betala retroaktiv afgift, men endast få äldre begagnade sig
däraf. Under sommaren 1886 hotade personalen, nyss före
landtbruksmötets öppnande, att göra strejk, så vida ej pensionsföreningen
upplöstes eller reglementerades på annat sätt. Då detta ej skedde,
utträdde ur föreningen alla utom kontorspersonalen samt stall- och
banmästare. Pensionsföreningen räknar således nu endast sju 
delegare med ett kapital, som vid slutet af 1886 uppgick till nära 11,100 kr.

Men personalen har en egen kassa — vid 1886 års slut 7,235
kr. — som bildats dels genom löneafdrag som ådömts för tjänstefel,
dels genom bidrag från bolaget och är ämnad att skapa en grundfond
för en enkehjälpskassa. Det kan erinras, att personalen har fri
läkarevård och fria läkemedel äfven för sina familjer.

I passagerareafgifter inflöto år 1886 nära 615,000 kronor, d. v. s.
öfver sex millioner tio-öresstycken — ett litet nätt göra att räkna och
sortera alla småmynten! — och sedan alla omkostnader betäckts,
återstod en vinst af 68,326 kronor, af hvilka 62,560 utdelades till
aktieegarne, som därmed erhöllo 8 proc. på sina pengar, och
återstoden öfverfördes till reservfonden som då uppgick till 40,567 kr.

Stockholms nya spårvägs-aktiebolag är således en affär som
lönar sig, lemnar god utdelning åt aktieegarne och föder öfver två
hundra personer, under det bolaget på ett högst verksamt sätt främjar
samfärdseln i vår hufvudstad och gör möjligt för oss att bo i
äfven aflägsna stadsdelar, besparar tid och krafter och därmed förlänger
lifvet för oss. Spårvägarne äro således ett af nya Stockholms allra
vigtigaste företag.

***


Det nya Stockholm går oupphörligt framåt, och varda de
animala krafterna otillräckliga, så tillgripas de mekaniska, ångkraften
framför allt. Denna kraft har redan länge till sjös skaffat oss fram
mellan olika stadsdelar, men ej förr än sommaren 1887 anlitats för
personbefordring på våra gator. Det var det ända dittills i samfärdselns, 
som i flere andra afseenden något tillbakasatta Södermalm
förbehållet att införa befordringen genom ångkraft på hufvudstadens gator.

För länge sedan hade Södermalm en omnibus, som knogade
sin väg tungt och mödosamt mellan nedre delen af Hornsgatan
och Hornstull, men det gick trögt att fatta fördelarne af en
sådan »förbättrad kommunikation», och så slutade omnibusen sitt
dagsverke. Då hade södermalmsborna ej annan gatubefordring än södra
åkarelagets droskor och sina egna ben. De behöfde onekligen någon
förstärkning, i
synnerhet sedan man
börjat bygga ända
bort i utkanterna.
Då sade några
förslagna personer: »Vi
skola ha en 
spårvagn, men en, som
går med ånga». Det
var mycket sagdt i
Stockholm, hälst på
Södermalm, men
dock ej något
förfluget ord. Från
åtskilliga framstående
samhällsmedlemmar, med öfverståthållaren i spetsen, utgick i juli 1885
en uppmaning till bildande af ett bolag, och lemnades kostnadsförslag 
för anläggning af spårvägar å Södermalm, dels för ångkraft, dels
för hästbana. Det hela skalle uppgå till 490,000 kr. Aktiekapitalet
skulle utgöra minst 500,000 och högst en million. Hvarje aktie lydde
å 100 kr. Aktieteckningen verkstäldes snart, bolaget konstituerade
sig, och den 11 augusti 1887 började spårvägsfarten å Södermalm.

Ångspårvagn.

Man kommer långt bort från Stockholms nordöstra delar och
vill begifva sig till Hornskroken eller till Götgatans sydliga ände. Det
är lång väg, nästan en half mil, men, tack vare spårvägarne, går det
nu mera ganska raskt, bekvämt och billigt. Hela resan kostar ej mer
än 20 öre.

Man tager spårvagnen vid Karlavägen, begagnar det förr omnämda
kostnadsfria utbytet vid Humlegårdsgatan och rutschar af till 
Slussplan, stiger där ur, går de få stegen öfver en af slussbroarna och
stiger upp i ångspårvagnen, ett fint utstyrdt fordon, utan sot eller rök,
och hvars maskin knapt synes, sinrikt ordnad i vagnens främsta del.
Vagnen, som är delad i tre delar, af hvilka den längst bakåt är öppen
och afsedd för rökare, rymmer 47 personer med maskinisten och
konduktören.

Den stora kolossen vändes mycket lätt på vändskifvan vid foten
af Karl Johan till häst, glider in i spåret igen, stöter ut en ånghvissling 
och ger sig af. Man åker utmärkt bekvämt utan någon skakning.
Öfver f. d. stadsgrafven, sedermera järnvågen, nu begagnad för
statens järnvägstrafik, svänger ångspårvagnen upp för Brunnsbacken, en
mycket stark stigning, hvilken aldrig kunnat öfvervinnas med hästar
för en så stor spårvagn. Nu går det helt hastigt och lustigt, och,
innan man hunnit tänka på hvilken höjd man dragits upp för,
befinner man sig på Södermalmstorg och Hornsgatan.

Här är alltid mycken rörelse af åkdon och fotgängare, men
ångvagnen ilar sin väg lugnt framåt, utan att låta störa sig och utan att
störa andra. Många och dystra voro de spådomar som läto höra sig,
då fråga uppstod om ångkraftens användande på våra gator.
Människor skulle öfverköras, lemlästas, dödas. Hästar skulle oupphörligt
skena och lemna sina körsvenner krossade på gatan. Olyckor af alla
slag skulle dagligen inträffa. Intet af allt detta har afhörts. Om en
häst någon enda gång skyggat vid den frustande ångvagnens framilande,
har det hört till allra sällsyntaste undantag och icke åstadkommit
någon nämnvärd skada. Färdseln har för öfrigt aldrig afbrutits. Vi
äro nu redan vana vid ångan på gatan, och södermalmsborna ha i
det fallet visat andra stockholmare godt föredöme. Det kommer en tid,
då de flesta spårvägslinier i vår hufvudstad skola befaras med ångvagnar.

Tills vidare nöja vi oss med den ångspårvagnslinie vi ega och
fara ända till Hornskroken, snart ända ned till f. d. Hornstull och
Liljeholmen. Men vilja vi begifva oss åt Katarinasidan, stiga vi ur
ångaren vid Adolf Fredriks torg — ett namn som icke-stockholmare
ofta förväxla med Adolf Fredriks plan i en helt annan stadsdel, vid
Drottninggatan, och som nu egentligen skulle kallas Wallingatans
östligaste del — och begagna oss af den »correspondance», hvilken
södra spårvägsbolaget mycket klokt anordnat mellan ång- och hästvagnarne. 
Vi lägga korrespondensmärket i vagnsbössan och sätta oss i
den af en häst dragna spårvagnen som går åt Katarinasidan.
Vagnen, som rymmer 17 personer inuti och 5 på platformen bak,
svänger om hörnet vid St. Paulsgatan och strax därefter om hörnet vid
Björngårdsgatan, där den i gamla Stockholm bekante Björngården låg
och där nu står ett ståtligt hus, tillhörigt byggmästaren J. M. Redtz 
Färden går framåt Björngårdsgatan, hvarifrån man viker in på Maria
Högbergsgata, sedan in på Götgatan söder ut och slutligen på
Folkungagatan (f. d. Pilgatan). Götgatan är liflig, synnerligen med
landtmannafordon från Södertörn, men när man kommer in på Folkungagatan, 
finner man just icke mycken rörelse. Det är en lång, delvis
godt bebygd gata, men föga folkrik. En och annan vandrare synes
här och där. På denna sträcka har spårvagnen för närvarande föga
inkomst, och hela hästspårvagnsafdelningen på Södermalm torde icke
lemna stor förtjänst, hvaremot ångvagnsafdelningen är af ganska stor
betydelse. Men spårvägen, som så väsentligt förkortar afstånden, skall
sannolikt medföra ökad efterfrågan på bostäder i denna trakt, och då
byggnadsverksamheten åter vaknar, få de nu nya husen här otvifvelaktigt 
många kamrater. Trakten är sund och ingalunda obehaglig,
belägen på den södra höjdplatån.

Emellertid skjutsar hästspårvagnen oss nu till hörnet af Folkungagatan 
och Erstagatan (f. d. Tjärhofstvärgränd), hvilken sträcker sig
mellan Ersta backe och Hvita bärgen. Högt öfver oss se vi baksidan af det
för sin föga lyckade takarkitektur beryktade Diakonisskapellet, hvilket de
flesta stockholmare aldrig sett från annan sida än den utåt saltsjön vända.

Här sluttar Folkungagatan utför till Stora hvarfvet. Vi äro i en
mycket aflägsen del af Stockholm, i den sydöstra utkanten ej långt
från f. d. Danvikstull, och gå vi några steg uppför Erstagatan söder
ut, komma vi till Åsögatan och Bondegatan, där man ännu finner en
och annan gammal »malmgård», våra förfäders sommarnöjen, samt
bland andra den där målaren Carl Larsson för ett par år sedan slog
sig ned, med vidsträckt utsigt öfver Saltsjön. Denna aflägsna trakt
är dock nu genom spårvägslinier förenad med de yttersta delarne
af Ladugårdslandet, och när som hälst mellan kl. 8 f. m. och 11 e.
m. kan man göra den resan. Medeltalet af farande är 5 eller 6,000
hvarje dag.

Stockholms södra spårvägsbolag, hvars verkställande direktör byggmästaren 
J. M. Redtz är, eger 8 ångvagnar, af hvilka en är förfärdigad hos Borsig i
Berlin och de öfriga på det svenska Atlas’ verkstäder, samt 10 hästvagnar, af
hvilka 6 äro i daglig rörelse. Vill man begifva sig till hörnet af Bränkyrkagatan 
och den nya Ringvägen (f. d. Yttersta Tvärgränd) långt upp på Södermalms 
västra del, kan man där taga i betraktande bolagets vagnshus och stallar
och på bolagskontoret erhålla upplysningar om hela trafiken. För hästvagnarne
finnas några och fyrtio dragare. Konduktörer och kuskar äro 20, maskinisterne
12 och 3 förmän, hvilka skola godkännas af öfverståthållare-ämbetet. Dess utom
finnas 10 unga förspanskuskar, 4 spårrensare, 3 smeder, 6 ångvagnsputsare och
2 kvinnor till hästvagnarnes rengörande. I bolagets tjenst är ock en trafikchef,
en stallmästare samt 4 stalldrängar. Kontorspersonalen utgöres af en kamrerare, 
en kontrollör samt ett fruntimmer som räknar växlingspengarne.

***


För bort åt femtio år sedan skref en författare, att den raskhet,
som utmärker stockholmarne, sannolikt härledde sig af deras vana
att färdas på vattnet och sjöledes begifva sig från den ena stadsdelen
till den andra. Raskheten då för tiden måste dock icke ha berott
af fortskaffningsmedlets snabbhet, ty icke kom man fort med de gamla
roddarbåtarne, som säkert, men trögt framdrefvos af gamla kvinnor,
hvilkas enda snabbhet låg i tungan.

»Roddargummorna», hvilkas anor gå ända upp till 1600-talet,
voro under åtminstone halft annat århundrade våra förfäders
privilegierade fortskaffare på hufvudstadens vattenleder, och ännu i vår
tid fins af det skrået en och annan öfverlefva som är villig att ro
oss ut till något fartyg på »strömmen» eller att sätta oss öfver från
södra landet till Djurgårdsstranden. De ha således lefvat längre än
deras medtäflerskor för femtio och fyrtio år sedan, kullrodderskorna
i deras snipor och de som drefvo kull-vefbåtarne, hvilka då tycktes
ha tagit för sig all sjöfärdsel inom stadens område, men »roddargummorna» 
äro dock nu endast en kuriös kvarlefva från gamla Stockholm.

Redan i början af 1850-talet, under det kullroddbåtarne och vefsluparne
voro de som mest besörjde samfärdseln till sjös, gjordes försök med
ångslupsfart, länge dock endast med de små ångarne Ägir och Ran — icke de som nu
bära dessa namn — hvilka, mot en afgift af 4 skillingar banko, forslade
personer till Djurgården och Beckholmssundet, »merändels», heter det i en gammal
uppgift, »endast hvarje söndags eftermiddag.» Ägir och Ran gingo för öfrigt
till Waxholm och Dalarön, under det Gustafsberg och Wärmdön underhöllo
förbindelse med Gustafsbergs porslinsfabrik, Ulriksdal gick till Edsviken, Haga
plaskade på Norra Brunnsviken, Sikla på Hammarby- och Järla-sjöarne samt Tessin
och Ehrenstrahl främjade utflykterna till Drottningholm.

Då och då hade personer med »stora vyer» talat om, huru fördelaktigt det
vore, i fall sjöförbindelserna inom stadens område skulle kunna underhållas
genom små ångbåtar, men flertalet hade funnit detta vara ett fåvitskt tal och
förklarade, att det »aldrig skulle bära sig». Önskningarna växte dock, och
företagsamheten tog det djärfva steget öfver vattnet. Den 12 april 1853 erhöll ett
bolag »för ångbåtstrafik mellan Staden och Norrmalm» resolution af
öfverståthållare-ämbetet, att med 2 hjulångslupar underhålla trafik mellan Riddarhusgränden 
och Röda bodarne. Trafiken lönade sig likväl icke. Ett nytt bolag bildade
sig, det s. k. nya ångslupsbolaget, som, emot att betala det förra bolagets
skulder, 15,000 rdr, öfvertog dess materiel och brygga samt erhöll ny resolution af
öfverståthållare-ämbetet den 30 maj 1856.

Fyra år därefter fick samma bolag tillåtelse att trafikera linien
Ragvaldsbro—Flugmötet (nu Mälaretorget), och i april 1872 linien Ragvaldsbro—Röda
bodarne samt i maj 1878 linien Mälaretorget, Ragvaldsbro—Skinnarviken,
Kungsholmen.


»Nya ångslupsbolaget» eger fortfarande bestånd och upprättade i
april 1886 kontrakt med Mariahissens bolag att med ångfärjor
underhålla förbindelsen mellan Mälaretorget och nämde personhiss. 
Bolaget eger f. n. 4 ångfärjor och 9 ångslupar samt vid Smedsudden
en mindre reparationsverkstad med upphalningsslip och bostäder för
10 af befälhafvarne med deras familjer.

Under det att detta bolag underhåller förbindelsen på nämde linier,
besörjer ett större bolag persontrafiken på andra håll. Det är Stockholms 
ångslups-aktiebolag, som eger 49 större och mindre ångslupar.

Detta sällskap räknar sina anor från slutet af 1850-talet, då ett par bolag
nästan samtidigt uppstodo. De kallades »Föreningen» och »Phoenix», af hvilka
det förra egde de små ångsluparne »Gustaf» och »Hulda», som gingo till
Liljeholmen samt sedan underhöllo förbindelser med Karlberg och från Strömparterren 
med Djurgården, under det »Phœnix» hade ångslupar som från Räntmästaretrappan 
vid Slussen gingo också till Djurgården samt till Tegelviken. År 1863
sammanslogos dessa bolag och bildade ett nytt, som tog namnet »Stockholms
ångslups-aktiebolag» med ett kapital af 250,000 rdr rmt. Phœnix' direktör,
sjökaptenen H. G. Söderberg, utsågs till verkställande direktör i det nya bolaget,
hvilket gjorde goda affärer och lemnade 50 à 60,000 rdr i årlig nettobehållning,
samt gaf aktieegarne 10 och 12 procents utdelning.

År 1867 ingick bolaget »Union», som underhållit förbindelsen med
Kungsholmen och med Ladugårdslandet, i Stockholms ångslups-aktiebolag, hvars ledning
år 1869 öfvertogs af den n. v. styrelsen med hr C. H. Backert såsom verkställande 
direktör. I början af 1870-talet ökades kapitalet, till 500,000 kr. genom
utsläppandet af nya aktier å 200 i st. f. de ursprungliga å 100 kr.

År 1880 sammanslogs Stockholms ångslups-aktiebolag med »Nya Föreningen», 
då kapitalet ökades till 925,000 kr. och nya aktier, stälda på viss person,
utgåfvos. Den ovanligt stora utdelningen har efter denna ökning ej kunnat
bibehållas, men aktieegarne ha dock under senare år erhållit 5 och 6 procent, och
bolagets verksamhet har varit i ständig tillväxt.


Samfärdseln inom Stockholms hamnområde underhålles af 64
större och mindre ångslupar från 4 till 15 hästars kraft. Af
Stockholms ångslups-aktiebolags 49 slupar håller nära halfva antalet 8
hästkrafter hvar och en, men bolaget har en på 10, en på 12, en (Ägir)
på 15, en (Idun) på 18 samt en (Svan) på 20. Återstoden är på 6
och 4 hästkrafter. De flästa äro öppna samt kunna föra från 60 till
120 personer. Ägir har rätt att föra 164, Idun 148 och Svan 140,
men dessa gå på längre turer.

Man befinner sig på Skeppsbron och vill begifva sig till nationalmuseet. 
Med spårvagnen kan man för 10 öre åka öfver Norrbro till
Karl den tolftes torg, men har då ett stycke väg kvar till fots. Vida
snabbare och bekvämare är det att gå ombord på en af de två
ångslupar, som hela dagen ila mellan Gustaf den tredjes stod och museet.
Den ångslupen leder den ena strömmen öfver den andra, folkströmmen 
öfver Norrström. En gång varda ångsluparne här lika öfverflödiga 
som de vordo mellan Riddarhusgränden och Röda bodarne, ty
äfven här skall naturligtvis byggas en bro. År 1887 ville ett par 
tre företagsamme och för hufvudstadens bästa nitälskande män göra
en verklighet af den saken, men stadsfullmäktige funno frågan om
brons läge m. m. ännu ej riktigt utredd, och derför nödgas vi tills vidare
anlita ångsluparne.

»Kapten» står vid styrhjulet i fören. Han står där hela dagen.
Någon kaptensexamen behöfver han icke, då han ej är befälhafvare
på ångslup som får föra flere än 120 personer eller ej gör längre
resor än en geografisk mil från hufvudstationen, men han skall vara
svensk eller norrman, ha fylt 21 år och företett antagligt betyg öfver
förmåga att uppfylla sina åligganden, hvilka närmare bestämmas i
öfverståthållare-ämbetets reglemente af den 29 mars 1873, och skall
ha erhållit nämda myndighets tillstånd att föra befäl.

Sedan ångslupen legat ett par minuter vid denna station, vrider
kapten på uniformsmössan som jämte fullständig drägt bestås honom
af bolaget, och mössans tecken stadfästes af öfverståthållare-ämbetet.
Han ser att kamraten just nu lägger ut från motsatta stranden.
Kommandoropet ljuder. Maskinisten vrider lugnt på maskinskrufven,
under det han skämtar med en liten näpen jungfru, som tagit plats
invid den på den odäckade farkosten fristående maskinen. Han har
kanske icke undergått maskinistexamen, men förut deltagit i ångmaskins 
skötsel och fått platsen först sedan han företett intyg af
sakkunnig person om praktisk duglighet.

Det går icke så tätt alltid att komma ut från bryggan. En stor
ångare har nyss förut också lagt från kajen och ligger nu midt i
vägen. En ännu större kommer med half maskin styrande in åt. Den
lilla ångslupen tränges in mellan de stora skråfven. I den enda lilla
öppningen synes en annan ångslup. Hvar och en inlandsfarare skulle
finna belägenheten vådlig och känna sig nervös vid befälhafvarens
oupphörliga »Stopp! ... back! ... stopp! ... framåt! ...» Men en
stockholmare är fullkomligt lugn. Han endast förargas öfver att
komma kanske en minut senare till andra strand.

Under tiden börjar »ångbåtskalle» röra på sig. Han har förut
lekt med en pojke bland passagerarne och rasat med en hund, tuggat
på en smörgås och retat maskinisten, alt på en gång. Nu tar han
fram pollettväskan och börjar insamlingen af afgiften, som är 3 öre
person. Ändtligen slapp man lös. Ångslupen sträfvar raskt mot
strömmen. Ångbåtskalle vräker sig i fören och räcker lång näsa åt
passagerarne på den stora ångaren. Han är naturligtvis stockholmare,
äkta »rännstensunge», motsvarande ej blott »gamin», utan ock
»gavroche de Paris», ett barn som kanske kunde vara älskvärdt till och
med i sina oarter, men ej sällan är försmädligt, ofta kvickt och snabt
i munhuggning, en liten kostlig person som officielt kallas 
»pollettförsäljare» och knapphändigt nog sköter sin tjänst, är lat och likväl
rörlig, en som snart förderfvar den drägt bolaget gifvit honom och
som nöden likväl tvungit att byta ut rännstenen mot Norrström, men
som leker lika obekymradt på den senare.

Man är redan framme. Ångslupen lossar sina passagerare och
lastar oförtöfvadt nya. Så går det hela dagen och dag ut och dag
in. Befälhafvaren ser ingenting annat på land än nationalmuseet
framifrån och Gustaf den tredje bak ifrån. Passagerarne märker
han visst icke, men de stora ängarne och de små ångsluparne ger
han nog akt på. Så tillbringar han sitt lif från bittida om morgnarne
till sent på aftnarne, ett evigt enahanda på Stockholms ström och
dess kortaste sjöfärd ... han stöter ut från land, vrider på ratten,
reder sig bland alla hinder, lägger till vid motsatta sidan, några få
minuters arbete, och så tillbaka igen, fram och tillbaka hela dagen, dag
efter dag, vecka efter vecka. Det är en till utseende kanske maklig,
i själfva verket odräglig sysselsättning.

Någon, ehuru högst obetydligt, större omväxling har kanske
befälhafvaren på de ångslupar, som gå mellan Gustaf den tredje och
Grefbron, dit man kommer för 5 öre. Den som sköter samfärdseln
på den linien har åtminstone den förströelsen att styra under
Skeppsholmsbron och akta sig för att där stöta till samman med båtarna
från och till Djurgården, m. fl.

Om det är både gent och bekvämt att från Gustaf den tredjes
stod fara med ångslupen till nationalmuseet, är det ännu fördelaktigare 
att begagna Grefbro-båten för den som skall från Skeppsbrosidan 
begifva sig till östra delen af Ladugårdslandet, som, med undantag 
af Strandvägslinien, är alldeles i saknad af spårvägar.

Dessa och många flere färder kan man göra i hvilken årstid som
helst, blott isen icke är så stark, att ångsluparne ej kunna arbeta sig
igenom den. De frästa på i det yttersta. Liksom man sommartiden
ej behöfver frukta att under dessa ångslupsfärder brännas upp
afsolen eller genomblötas af regn, enär de alla äro försedda med
sol- och regntält, så kan man äfven vintertiden trygt anförtro sig åt dem,
ty då ha de som gå mellan staden och Ladugårdslandet, mellan
staden och Djurgården, m. fl. en salong akter ut, hvilken uppvärmes
från ångpannan. Under hvilken årstid som hälst och på hvilken tid
på dygnet de än färdas, äro dessa ångslupar utmärkta befordringsmedel, 
och deras befälhafvare kunna visserligen stundom se något
liknöjda ut — hvem kan undra på det, då de ha en så själsmördande 
sysselsättning? — men i allmänhet göra de sin sak oklanderligt 
och tröttna icke att iakttaga påpasslighet, vaksamhet och 
försigtighet, glömma aldrig att, då de skola föra slupen under 
Skeppsholmsbron, taga den röda bojen om babord och passera genom stora
brohvalfvet, liksom de större ångsluparne af dem alltid föras med half
maskin, då de ånga ut ur hamnen ända till dess de komma till Dockan 
på Beckholmen.

Aldrig försumma de bestämda afgångstider, och om deras sätt
ej sällan är något sträft, är det dock ovanligt, att de brista i höflighet 
mot passagerarne. De flesta ha en tråkig, alla en hård tjänstgöring 
och för denna uppbära de 80 kr. i månaden samt 5 procent kaplake.

Aflöningen är lika för Stockholms ångslupsbolags alla fartyg, vare
sig att det är små slupar som trafikera korta afstånd eller större som
gå långt ut i skärgården. En maskinskötare aflönas med 60 till 100
kr. i månaden och en pollettförsäljare med 35 till 50. Det nämda
bolaget använder 60 befälhafvare samt lika många maskinskötare och
omkring samma antal pollettförsäljare, hvilka på längre turer
förvandlas till styrmän, då fartyget har ännu en besättningskarl, kanske
två sådana. Bolaget har således omkring 200 personer i sin tjänst
på ångsluparne samt dessutom kontorspersonal och 25 personer på
sin mekaniska verkstad å Djurgården.

Men så underhåller Stockholms ångslupsbolag också en ganska vidsträckt
sjöförbindelse, nämligen mellan Skeppsbron- och Skeppsholmen, Räntmästaretrappan 
och Djurgården, Karl den tolftes torg och Djurgården, Strömparterren och
Djurgården samt på helgdagar äfven mellan Nybrohamnen och Djurgården;
vidare mellan Logårdstrappan och Djurgårdsbrunn, Räntmästaretrappan, Tegelviken 
och Dockan, Räntmästaretrappan och Finnboda, Gäddviken m. fl. ställen.
Vill man begifva sig längre bort, har samma bolag fartyg till Djursholm,
Rydboholm m. fl. platser vid Stora Värtan och Askrikefjärden samt åt annat håll
till Hasseludden, Kummelnäs, Dufnäs, Mölna o. s. v. Åt Mälaresidan gå bolagets 
båtar till Marieberg och Essingen, Löfholmen, Liljeholmen, m. fl., liksom
åt Karlberg, Bälsta samt andra ställen vid Ulfsundasjön.

Alla ångsluparne, de må tillhöra det ena eller det andra bolaget,
äro omsorgsfullt konstruerade och ha den egenskapen, att de varda
styfvare ju flere passagerare de medtaga. De undersökas och profvas 
hvarje vår af särskilda besigtningsmän. Hvarje ångslup skall vara
försedd med ett par åror, en handspruta, en vattenpyts och två
lifbojar. Landgången skall vara minst två fot bred och tillräckligt lång
samt försedd med ledstång eller mantåg. Under mörkret skall
ångslupen vara försedd med signallanternor och i närheten af maskinen
en lykta. Alla försigtighetsmått äro således vidtagna, och olyckor
höra till sällsynta undantag. Till yttermera säkerhet finnes en af
öfverståthållare-ämbetet tillsatt inspektör, som har närmaste tillsynen
öfver hela ångslupstrafiken.

***


Snabba och bekväma fortskaffningsmedel till sjös har Stockholm,
men man kan dock icke här, såsom det i Venezia heter om
gondolerna, säga, att båtarne äro våra hästar. Våra gator äro icke några
smala, af kanaler oupphörligt afbrutna gränder, och den ofta hörda
jämförelsen mellan den italienska vattenstaden och Stockholm, som
till och med kallats »Nordens Venezia», är utan rim och räson. Det
gifves icke den allra ringaste likhet mellan de två städerne. Hästar
behöfva vi också i ganska stort antal. Vi ha redan sett huru många
spårvägsbolagen kunna uppställa. Nu skola vi se äfven på de
offentliga formännens.

I afton skall familjen på bal. Man skickar efter en hyrvagn.
Man behöfver ej ens skicka, utan anlita telefon, hvilken man har i
egen våning eller åt minstone i nedra förstugan, i fall man bebor ett
äkta nutidshus, och i värsta fall i cigarrboden strax bredvid. På
utsatt timme infinner hyrvagnen sig. Det hör till de allra sällsyntaste
undantag, att en hyrvagn skulle komma för sent, om det ens
någonsin inträffat. Vagnen är snygg, rymlig och beqväm. Tre balklädningar
med inneslutna damer, ett par svarta eller galonerade herrbenklädnader,
en herrpels och tre fruntimmerspelsar, alla med innehåll, få godt rum.

»Hyrkuskarnes fordon började», säges det i Gamla Stockholm,
»mot slutet af 1840-talet att täfla med herrskapens egna, stundom
till och med att öfverglänsa dessa. Det var slut på de gamla,
oformliga, osnygga och löjliga ’bagarbodarne’, och om hyrvagnarne ännu
i skämtsamt tal kallades ’hyrkajsor’, hade aktningen för dem likväl
betydligt stigit.»

Den aktningen eger ännu bestånd, men våra hyrvagnar skilja sig
i dag föga från dem som funnos för 40 år sedan. Då var
förändringen mot den närmast föregående tiden så plötslig och genomgripande,
att någon motsvarande sedermera icke behöfts, åt minstone ej i lika
hög grad, skulle man äfven hysa en och annan önskan om ett
fortsatt förbättrande. Hästarne äro i allmänhet ganska goda, utan att
många bland dem just kunna kallas ståtliga. Kuskarne äro
oklanderlige, till och med utmärkte i höflighet och godt uppförande, och dock
kunde de sannerligen ha skäl att ofta nog visa dåligt lynne. Deras
livré är vanligtvis drägligt, utan att vara prydligt, men den gamla gula
eller blå kapprocken med små kragarne, den traditionela, vinter och
sommar begagnade hyrkuskdrägten i Stockholm, är icke vacker, ej ens alltid
snygg, och den traditionela hatten med silfvergalonen är ganska ful.
Äfven andra livréer finnas, det är sant, och stundom kan det vara
svårt att skilja mellan hyrkuskens och den enskilde kuskens, men
detta hör till undantagen. I dagligt bruk kunde hyrkuskens drägt
vara något mera uppfiffad.

Rättvisligen bör dock erkännas, att kläder, som skola användas
i alla möjliga väder och vid hvarje timme på dygnet, ej kunna hållas
riktigt fina. Det är onekligen skilnad också mellan paraddrägten och
nattkapprocken.

Det är sent på aftonen. Snön yr tätt. Stormen tjuter omkring
gathörnen. Kusken kommer in på kontoret, där bokhållaren vakar
vid stora beställningsboken. Kusken gör redo för sin senaste färd,
hvilken skrifves in på den åkandes konto. Ett hyrkusk verk har ett
stort antal sådana konto. Mycket sällan betalas en åkning kontant,
vanligtvis på månadsräkning, men dennas godtgörande kan dröja länge
nog och orsaka många fruktlösa steg för den kräfvande.

Kusken är icke glad. Han har icke fått några drickspengar på
den senaste kursen. Trött är han efter att ha tillbragt hela dagen
på kuskbocken. Han hänger upp hatten och skall just draga af sig
kapprocken, hvilken också förvaras på kontoret, då bokhållaren
förklarar, att grosshandlar X. skall ha en vagn. Han bor vid ändan af
Brahegatan och skall köras långt upp på Götgatan. Det skall vara
strax, klockan nio.

»Det lär vara supé», säger bokhållaren, »och Andersson får svara
för hemtningen. Tag gamla täcksläden ... Är kapprocken våt? Ja,
hvem kan hjelpa det. Laga att Andersson kommer i väg nu.»

Det bär af. Grosshandlaren är icke i ordning. Andersson får
vänta en half timme. Först fram emot tio är man framme på
Götgatan.

»Hemtning klockan tu!»

Kusken kör hem igen, kastar sig på sängen i kuskkammaren,
somnar in genast, men väckes strax. Han måste göra en ny körning.
Det har telefonerats efter en vagn till Uplandsgatan i Vasastaden. Alla
andra vagnar äro ute.

»Hemta vid Götgatan på samma gång!» säger bokhållaren, som
är något sömnig. Han har vakat hvar natt i några veckor och
ansträngt sig med att göra kunderna till viljes. Det är alltid brådtom
så här midt i vintern och midt i nätterna. Det glada Stockholm roar
sig hvarenda natt.

Ej blott kuskarne, utan äfven hyrkuskbokhållarne och
hyrkuskverkens egare vaka ofta nätterna i ända för att icke en enda kund
skall känna sig otillfredsstäld. Den yttersta noggrannhet och
påpasslighet utmärka, alltid detta yrke.

Kusken är ängslig för att icke komma fram till Götgatan i rätt
tid. Han piskar på hästarne. Dessa ryka af svett. På slaget tu
stannar vagnen utanför porten. Där stå flere vagnar förut. Somliga
kuskar ha stigit af och prata med hvarandra om dagens tilldragelser,
sedda från kuskbockens höga ståndpunkt; andra slumra på sina
platser. Yrvädret har urartat till snöstorm. Hvarken kuskar eller hästar
ha något skydd. Blåsten och vätan tränga genom märg och ben.
Klockan är icke blott tu, hon är tre, snart fyra innan uppbrottet sker.
Det är icke så godt att slita sig från danserna efter supén.
Ungdomen måste njuta lifvet, och det måste de gamla också göra.
Grosshandlaren får kanske icke hem sista beten förr än vid femtiden. Då
skall han köras till Brahegatans norra ända. Och när morgonen gryr,
få kusk och hästar, alla tre lika utsläpade, ändtligen njuta någon
hvila.

Aftonen derpå gäller det kanske att köra till Lidingöbro och vänta
der några timmar i tjugu graders köld, men sådana färder äro dock
jämförelsevis behagligare och inbringa kanske både smörgåsar och
toddy jämte drickspengar. Stundom kunna de senare vara ganska
hederliga, men svårligen uppväga de dock alt ondt som kusken sliter för
kundernas nöjen. Hästarne få inga drickspengar, möjligtvis en kaka bröd.

Man skulle tro, att ett sådant lif gjorde rätt snart slut på en
stackars kusk, men många hålla dock ut ganska länge. Här finnes t. ex.
en hyrkusk som på det sättet tillbragt tretio år dag ut och natt in
och ännu vid sextio års ålder vakar mången natt på kuskbocken
utanför den glada verldens samkväm.

Mycket skulle en sådan gammal körsven nog kunna berätta, men
hyrkuskar och hyrkuskverks egare ha försäkrat oss, att »det händer
ingenting nu för tiden.» Annat skulle det ha varit på de tider som
August Blanche upptecknat i »Hyrkuskens berättelser». Vi tro dock,
att den ena tiden är i detta fallet lika god som den andra, blott man
förstår att taga vara på det egendomliga, men det hör icke till
området för vår skildring.

Stockholm har för närvarande elfva hyrkuskverk, af hvilka två
ligga på Södermalm, ett på Kungsholmen, ett i den inre staden, fem
på Norrmalm samt två på Ladugårdslandet. Det största antalet
hästar är 30 par, som eges af Gustaf Joulin vid Brunkebärgsgatan.
Dernäst kommer firman J. U. Westerling (innehafves af M. Bosenbaum)
vid Lilla Vattugatan med 20 par, A. P. Käck i hörnet af
Jakobs-Bärgsgatan och Gref-Turegatan med 15, H. J. Thomssen vid
Artillerigatan i ett nybygdt, ändamålsenligt hus med 10 par o. s. v.

Utom täckvagnar, öppna kalecher, täckslädar och rackar
betjänar hyrkuskverken allmänheten äfven med rustvagnar och —
likvagnar. Hvarje välförsedt hyrkuskverk har nu mera en likvagn.

All betalning för forsling af lefvande personer sker efter en af
öfverståthållare-ämbetet den 29 oktober 1873 utfärdad taxa. För en kurs inom tullarne
erlägges 2 kr., för en hel timme 2,25. För körning utom tullarne betalas efter
särskild taxa till olika  ställen, t. ex. till Hasselbacken 2,95, till Täcka udden på
Djurgården 4,95, till Ulriksdal 5,50, till Drottningholm 7,50 och hälften för
återresan. Hyrkuskverkens egare klaga öfver den föråldrade taxan, hvilken, enligt
deras utsago, nu mera är alt för låg.

***

»Ingen må å gata, torg eller annan allmän plats tillhandahålla
häst och fordon för mottagande af uppdrag att mot betalning betjäna
allmänheten med körslor... med mindre han af
öfverståthållare-ämbetet undfått tillstånd till utöfvande af åkareyrket.» Så lyder en del
af första paragrafen i åkarereglementet af den 10 maj 1875, och den
paragrafen är tillräcklig att afhålla från intrång i åkarelaget.

Stockholms åkare utgöra ett gammalt skrå, för hvilket lagstiftades redan i
början af 1500-talet och som åt minstone i början af 1600-talet hade egen
ordning och taxa, dock icke för persontrafik, utan
endast för godsbefordran. Den förra egde rum
med egna åkdon, och den som ej hade råd att
hålla ett sådant, fick gå till fots. I senare
hälften af 1600-talet tyckas dock offentliga
åkarevagnar ha funnits, men först i därpå
följande århundrade finnas taxor för
personbefordran i släde samt under Gustaf den tredjes tid
bestämmelser om »chaise», hvilket åkdon långt
in i vårt århundrade var åkarnes vanliga
personfordon, till dess det utbyttes mot giggen
och senare droskan.

Droskkusk

Den som minnes Stockholms
droskor ännu för tjugu år sedan och
jämför dem med våra dagars fordon, hästar
och kuskar, skall finna, hvilket
storartadt framsteg vi gjort äfven på detta
område. Förr var åkdonet dåligt i alla
afseenden, hästarne voro eländiga krakar, kuskarne trasiga fyllbultar,
som bemötte allmänheten med otidigheter. Och likväl stodo de då
som nu under polisens uppsigt. En droskkusk var rättslös, kan man
säga, mot polisen, hvilken behandlade honom på det godtyckligaste.
Men det hjälpte icke. Troligtvis försämrade det tillståndet. Det var
endast med motvilja man anlitade åkarne.

Går man nu till en åkarestation i Stockholm, får man se snygga,
stundom nästan fina åkdon, i hvilka man åker bekvämt, goda och väl
skötta hästar samt kuskar i snygg drägt, nyktra, ordentliga och höfliga.  
Droskkuskar ha just aldrig godt rykte i Europas stora städer.  
Paris-fiakrarnes körsvenner äro ofta oförskämda och pocka alltid på
drickspengar, fastän de i fräckt uppförande ej kunna jämföras med dem
som köra Napolis carrozelle.  Af mindre obehagligt uppförande äro
Wiens och i synnerhet Berlins droskkuskar, ehuru de visst icke äro 
trefliga i sitt väsen. Köbenhavns gamla droskförare äro ett hyggligt
slägte, men om deras åkdon också äro rätt goda, lemna både hästarne
och sättet att köra dem mycket öfrigt att önska. Kristiania »droschker»
äro i det afseendet mycket bättre utrustade och kunna till och med
i ett och annat jämföras med Stockholms hyrvagnar.

Vi tveka dock icke att säga, det den svenska hufvudstadens
personformän för närvarande stå ganska högt i ett städadt uppförande.
Om droskornas kuskar icke ännu kunna tåla jämförelse med
hyrvagnarnes, utfaller jämförelsen med deras föregångare helt och hållet till
våra samtidas fördel. Då det förr hörde till ordningen för dagen, att
poliskammaren fick mottaga klagomål öfver åkaredrängarne, såsom de
kallades, så väl dem som körde droskor och slädar, som
arbetsfordonens förare, äro sådana klagomål nu för tiden högst sällsynta.

Låt oss gå till en droskstation, t. ex. Brunkebärg, den största i
Stockholm. Där stå 30 droskor hvarje morgon färdiga att betjäna
allmänheten. Flere kuskar visa sig villige att köra, men de komma
icke omkring oss och rycka oss hit och dit under svordom och
ohöf-viska uttryck såsom förr i Stockholm och ännu i Napoli, där en
främling  löper  fara  att slitas i stycken mellan de täflande körsvennerna.

Vi välja den vi tycka bäst om, i synnerhet den som är försedd
med fotsack, hvilken nödvändiga persedel ännu är långt ifrån allmän
på våra åkaredroskor, liksom suffletter aldrig finnas på slädarne.

»På timme», säga vi och hålla upp uret för kusken. Denne
hade naturligtvis föredragit, att vi åkt på kurs, men nu för tiden
visar han sällan sitt dåliga lynne öfver timkörseln. Sådant kan dock
ännu inträffa. Gamla ovanor äro svåra att afskaffa, äfven om de
icke förvärfvats, utan ärfts. Det kan också hända, ehuru det visst
icke får tagas som regel, att droskkusken kör långsammare, när han
är hyrd på timme. Vanligtvis kör han oklanderligt, vare sig det är
tim- eller kurskörsel. Efter slutad tur får han betalning efter taxa,
hvaraf ett tryckt exemplar alltid är att tillgå i åkdonet jämte utdrag
däraf på en liten med droskegarens namn och droskans nummer
försedd sedel i gul färg. Denna sedel bör alltid medtagas af den åkande
för den händelse han skulle glömma något i åkdonet eller för annat
ändamål veta med hvilken droska han åkt. Det är ett vittnesbörd
som kusken icke kan jäfva. Så hyggliga våra droskkuskar än äro
nu för tiden, kan man dock träffa på sådana som alldeles icke tycka
om, att den åkande förser sig med den lilla gula sedeln, orsaken till
detta misstyckande må nu vara hvilken som hälst.

Kusken får betalning efter taxa, ibland med tillägg af något
drickspengar, ofta utan sådan uppmuntran. Han fordrar aldrig
drickspengar, så  mycket han än önskar få dem, och är i detta fall mycket
olik sina yrkesbröder i utlandets stora städer. Han är olik dem äfven
i det afseendet, att han vanligtvis ganska höfligt tackar för den extra
slanten, som väl sällan öfverskrider tjugufem öre, men ofta
inskränker sig till tio. Stundom är kusken höfligare än den som anlitar
honom. Om droskkuskarne ännu äro bekajade med en och annan
ovana, finnas ovanor nog också hos den åkande allmänheten. En
sådan är att öfvermodigt behandla en droskkusk, tala snäsigt till
honom och kalla honom du — en i sanning ful ovana.

Hvad är det för folk som egna sig åt droskkörsel? Vanligtvis
inga infödda stockholmare, utan drängar från landet, hvilka, efter att
någon tid ha innehaft enskild tjänst eller gått på utarbete, få lust att
svänga sig upp på kuskbocken. I andra stora städer, t. ex. i Paris,
händer det, att åtskilliga fördettingar taga tjänst såsom droskkuskar,
men de äro också de sämsta. Bland den stadens offentliga
körsvenner har man träffat f. d. studenter, skollärare, grosshandlare,
konstnärer och prester. Sådant händer icke hos oss. Här är det i de
allra flesta fall bondnaturen som tagit åkeriet om hand. Men innan
man anmäler sig att frakta stockholmare, måste man hitta vägen i
Stockholm, och därpå skall man ha polisens intyg, hvarför man
måste underkasta sig pröfning i poliskammaren. I åkarereglementet af
den 10 maj 1875 heter det:

Åkare anmäle hos öfverståthållare-ämbetet den person, hvilken han önskar
få till droskkusk antagen. Såsom droskkusk erkännes endast den, som är
välfräjdad, gjort sig känd för nykterhet och ordentlighet, fylt 18 år, eger
erforderlig  förmåga att köra och har nödig lokalkännedom samt i öfrigt efter 
vederbörande åldermans, hörande pröfvas för befattningen lämplig.

Har en person antagits till droskkusk, erhåller droskegaren för
hans räkning en tjänstgöringsbok och ett droskkusktecken, som kusken
skall bära i mössan. Skulle kusken göra sig förfallen till förseelse
mot reglementet eller vara oordentlig och olämplig för befattningen,
kan poliskammaren skilja honom från tjänsten.

Droskkuskens befattning är i så fall mindre ansträngande än
hyrkuskens, som han icke behöfver sitta på kuskbocken timtals nattetid
och vänta på sina kunder balgästerna eller spelpartiernas trägna
deltagare, men för öfrigt är hans tjänst visst icke mindre hård. Kl. 7
hvarje sommarmorgon och kl. 9, i vissa fall kl. 8; hvarje morgon i
oktober—mars skall han med åkdon inställa sig på stationen och där
stanna till kl. 10, ofta senare, på aftonen. Han skall, heter det i
polisreglementet, »uppehålla sig på kuskbocken eller invid åkdonet»,
endast med undantag af den korta stund han behöfver för att i
närheten intaga sin måltid.

»På kuskbocken» skall han således sitta dag ut och dag in, helgdag 
så väl som hvardag.  En droskkusk i Stockholm har aldrig
någon ledighet, kan icke gå i kyrkan, ej njuta något nöje, om han ej
lyckas erhålla särskildt tillstånd och för betalning skaffa antaglig
person i sitt ställe, hvilket dock nästan aldrig kommer i fråga. Han är
slaf. En förändring i detta afseende skulle väl ej vara omöjlig. Den
torde både kunna och böra göras och skulle otvifvelaktigt medföra
goda följder.

Våra droskkuskar äro så väl under körslorna som på stationerna
utsatta för vårt hårda, klimat, utan att på de flesta stationerna ega ett
välbehöfligt skydd mot väder och vind eller tillgång till varm mat och
dryck. Vill han läsa en tidning, får han göra det på kuskbocken
eller stående bredvid vagnen.

För att åtminstone i någon mån afhjälpa dessa olägenheter, lät
en enskild person med vederbörligt tillstånd vid stationen å
Brunke-bärgstorg år 1880 uppföra och inreda en liten träbyggnad, efter
förebild af dylika i London, en s. k. åkarestuga och skänkte den åt de
kuskar, som då och framdeles skulle vara å detta torg stationerade.

Till byggnadens framtida vårdande och ordningens derstädes
upprätthållande föreskref gifvaren, att en nämd skulle utses, bestående af åldermannen för
norra åkarelaget jämte två af kuskarne bland dem själfva valda personer, hvilka
skulle väljas för ett år i sender. Bränvin eller andra spritdrycker skulle i
stugan icke få säljas eller förtäras, och fäste gifvaren vid detta vilkor den vigt, att
vid första anledning till anmärkning i detta afseende skulle stugan på
polismästarens befallning genast nedrifvas och på auktion försäljas till förmån för
den af stadens sjukvårdsanstalter polismästaren må finna godt att bestämma.

För att hålla alt inom stugan i ordentligt skick samt betjäna kuskarne med
lämplig mat och dryck antogs en äldre kvinna såsom skafferska utan afgift å
någondera sidan. Hvarje kusk, som vill till stugan få tillträde, skulle för hvarje
vecka betala 10 öre som borde uppbäras af skafferskan och af henne öfverlemnas
till åldermannen. Så snart medlen uppgått till fem kronor, skulle de mot ränta
insättas i allmän penninganstalt och utgöra den kassa, hvarur kostnaderna för
husets vård och inköp af goda böcker och tidningar borde bestridas.

Företaget erfor icke något tillmötesgående från kommunens eller
åkeriegarnes sida, men de senare ha dock låtit reparera stugan, fastän
kuskarne försummat att betala afgifterna, och hon eger fortfarande bestånd
samt är otvifvelaktigt till stor nytta, hvilket bör vara en sann
tillfredsställelse för den människovänlige gifvaren. Vid de besök förf. gjort
därstädes, har han funnit god ordning bland där samlade kuskar, hvilka i lugn
och trefnad intagit den måltid, som skafferskan åt dem lagar i den
lilla köksafdelningen i husets ena ända och tillhandahåller mot 25
öre portionen. Någon bok synes icke till, och af tidningar ha, enligt
kuskarnes uppgift, ej funnits någon annan än Stadsmissionären, som
åt minstone under någon tid skänktes dit, samt de blad som kuskarne
själfve dit medfört. Det sades dock, att i början af stugans tillvaro
skulle där af okänd person ha upphängts en väska med böcker, hvilka
nu mera ej finnas kvar. Stugan är försedd med telefon, både Bells
och Allmänna.

Brunkebärgs åkarstuga är hittills den enda i Stockholm. A öfriga
stationer — de äro tillsammans 19 — finnes intet skydd för kuskarne,
hvilka måste intaga sina måltider på närmaste utskänkningsställe.
Somliga åkare, d. v. s. egare af droskor och arbetsåkdon, bestå
droskkuskarne 1 kr., andra 1,50 om dagen i matpengar, som kuskarne få
taga af hvad som inflyter för körningarna. Några husbönder låta dem
taga efter hvad kuskarne själfve anse sig behöfva. Arbetsåkdonens
kuskar få vanligtvis 1 kr. hvarje morgon de köra ut, eller ock
betalas desse kuskar i ett för alt 50 eller 60 kr. i månaden,
matpengarne inräknade. Droskkuskarne erhålla, utom matpengar, 15 à
20 kr. i månadslön, fritt husrum samt en sommar- och en 
vinterkapprock och en mössa. Några kuskar äro gifta och ha då eget
hushåll.

Åkarestation.

Kuskarne måste sjelfva betala en fodermarsk, som på stationerna
sköter om hästarne och ger dem foder och vatten. Afgiften är 1 kr.
50 öre i veckan af hvarje kusk. Brunkebärgsstationen har två
fodermarskar, som dela inkomsten, men de andra stationerna en marsk
hvardera.

Åkdonens egare ha vanligtvis själfve varit drängar, fastän sällan
droskkuskar. De senare öfvergå förr eller senare till andra yrken, dock
ej ofta till kuskar hos enskilde. Några stanna ganska länge på
droskkuskbocken. Riktigt gamla kuskar ser man dock föga. En af de
äldre är ett par och femtio år, en gammal hedersman, som kör droskan
n:o 38, artig och belefvad, nästan fin i sitt sätt, men hvilken i yngre
år lär ha varit »ganska vidlyftig», såsom en af patronerne uttryckte
sig, och först genom »andlig väckelse» stadgats och utvecklat sig i
god riktning.

Åkarne själfve äro i Stockholm delade i norra och södra
åkarelaget. Den som vill utöfva yrket skall göra ansökan derom hos
öfverståthållare-ämbetet för polisärenden och förete intyg öfver besittning
af medborgerligt förtroende samt kunskap i räkna och skrifva,
hvarefter nämda myndighet infordrar vederbörande åkarelags åsigt om den
sökande och inhemtar åtskilliga andra upplysningar innan beslut fattas.

Hvardera åkarelaget utser i poliskammaren bland sina medlemmar en
ålderman jämte suppleant. Önskar laget året därefter bibehålla dessa personer såsom
förtroendemän, behöfver ingen anmälan derom ske i polisen, men hvarje nytt
val skall där försiggå. Två särskildt utsedde »ungbröder» skola uträtta de
ärenden som dem anförtros. Åkarne ha således bevarat ett och annat från
skrå-fiden, men äro underkastade kontroll af polisen, hvilken hvarje år mönstrar åkdon
och kuskar samt låter en veterinär-professor undersöka hästarne.

Ålderman för norra laget är f. n. J. A. Broman, boende vid Pilgatan å
Kungsholmen, samt för södra J. F. Brodén, som har sitt åkeri vid Bengt
Ekenhjelmsgatan i Maria församling. Några synnerligt märkliga öfverlefvor från
åkareskråets äldre tider finnas icke i åldermännens förvar. Åldermannen för södra
laget förvarar en gammal kista med några få papper, hvilka förf. ej haft tillfälle
att se, men hos åldermannen för norra laget har han funnit en i skinnband
inbunden protokollsbok från 1769 hos »Stockholms Norra Förstads Lofliga
Åkare-Embete», hvarur en och annan tämligen knapphändig upplysning kan hemtas.

Det norra åkarelaget har ingen kassa, men det södra eger en Sjuk- och
begrafningskassa, till hvilken hvarje medlem af skrået inbetalar 5 kr. En
årsafgift af 1 kr. till betäckande af åtskilliga utgifter upptages på lagets
årssammankomst den 4 november.

Det norra laget utgjordes 1887 af 87 åkeriegare med tillsamman 116
personfordon samt öfver 1,000 arbetsåkdon. Det södra lagets personfordon voro 45
och arbetsåkdonen mellan 6 och 700. Södra åkarelagets fordon äro försedda
med jämna nummer, det norra lagets med udda. Det gifves åkare som ega 30
eller 40, ända till 50 hästar.

För att inköpa ett åkeri erfordras ej så litet pengar. Redan i medlet af
förra årtiondet erlades 11,000 kr. för 7 hästar, 3 droskor, 1 dubbelkalesch,
1 kälkrack, 2 slädar, 2 vinkelkärror och 1 långkärra. Och likväl är det nästan
aldrig andra än drängar och arbetskarlar som förvärfva åkerier. De personer
af andra samhällsklasser som försökt sig därpå ha snart nödgas afstå från yrket.
Några bolag ha ej häller lyckats intränga på åkeriets skråområde.


Det kan hända att patron sjelf kör sitt åkdon, men detta hör
dock till undantagen. I de allra flesta fall håller han kuskar och
måste nöja sig med de pengar som dessa föra hem hvarje afton och
hvilka kunna gå till mycket olika belopp, stundom helt ringa. Egaren
nödgas förlita sig på kuskarnes ärlighet. Äfven om kusken ej har ett
enda öre med sig hem, får åkaren vara nöjd. Kontrollapparater i
droskorna  ha  nog  försökts, men aldrig vunnit stadgadt användande.

De senare åren ha varit dåliga äfven för Stockholms åkare. På
intrång från spårvagnarne klaga åkarne icke så mycket, enär flertalet
af dem som fara på spårvägarne ej skulle anlita droskorna, äfven om
de nya fortskaffningsmedlen icke funnos. Däremot påstå droskornas
egare och kuskar, att telefonen betydligt inskränkt begagnande af
personfordonen, synnerligen under tider då hvar och en söker undvika
utgifter som ej äro alldeles oundvikliga.

***

Omnibus.

I de första dagarne af december 1887, då denna afdelning af vår
bok redan var färdig, erhöll hufvudstaden ett nytt offentligt
fortskaffningsmedel i Stockholms central-omnibuslinie, hvars upphofsman
är Leopold Meyer, innehafvare af Holländska magasinet, en stor
linnebutik vid Drottninggatan. Tio omnibusar, förfärdigade på Kockums
mekaniska verkstad i Malmö, skulle användas, och till en början sattes
den 4 december sex sådana vagnar i gång på linien Riddarhustorget,
Myntgatan, Norrbro, Gustaf
Adolfs torg, Fredsgatan,
Drottninggatan, Kungsbacken och
upp i Vasastaden. Vagnarne
äro både bekväma och fint
utstyrda, men mycket tunga, och
efter blott få dagars fart
nödgades de stanna nedanför
Kungsbacken, emedan ej ens fyra
hästar förmådde utan alt för
stor ansträngning draga dem upp för backen. Omnibusegaren hyrde
några och fyrtio hästar af Norra renhållningsbolaget, men detta lade
sig emot deras användande uppför en så dryg backe, och efter en
veckas trafikerande instäldes omnibusfärderna helt och hållet under
någon tid till dess egaren hunnit göra några anordningar för
minskning i vagnens tyngd o. s. v.

***

Vi ha spårvägar, ångslupsförbindelser härs och tvärs,
hyrkuskvagnar och åkaredroskor samt äfven omnibusar. Men det är ändock
icke tillräckligt för nya Stockholm. Det går ej fort nog så länge vi
ha backarne kvar. Vi ha sett huru det är med Kungsbacken och
den nya omnibuslinlen. Vi taga bort så många ojämnheter som
möjligt, men det fins backar så omedgörliga, att de icke låta röra på
sig. Förr klättrade vi upp för dem. Det tager nu för mycket tid,
äfven om klättringen skulle något underhjälpas af trappor i bärgen,
sådana som Mosebackes, Söderbergs, Sista Styfverns o. s. v.

Medan vi i allmänhet här gingo och funderade på, huru vi skulle
bära oss åt med de hindersamma backarne, stod en man upp och sade:

»Gör er icke besvär med backarne!
Jag skall låta er sväfva upp för dem utan
att ni behöfva göra er den allra ringaste
möda. Jag skall hissa upp er.»

Sedan sade han: »Jag skall också gräfva
gångar genom bärgen för att bereda er
genvägar.»

Knut Lindmark.

Den som yttrade detta är hvad man
i vår tid kallar ingeniör, men i forna dagar
hade fått namn af trollkarl och som man
kanske bränt, emedan han förmår försätta
bärg, göra sjöar torra, gräfva kanaler och
vända upp och ned på hela landsträckor.
Den i fråga varande ingeniören kallas
kapten och heter Knut Lindmark, ett namn
som för alla tider skall vara förenadt med 1880-talets Stockholm. Det
är han som är upphofvet till Ka†arinahissen och Brunkebärgstunneln.

Katarinahissen.

Knut Lindmark har
varit ingeniör vid statens
järnvägsbyggnader, gått
igenom kursen vid
Mariebärgs högre
artilleri-läroverk samt tjänstgjort
såsom löjtnant vid
väg-och vattenbyggnadskåren,
hvarifrån han 1874 erhöll
kaptens afsked. Han har
ock i sitt yrke idkat
studier i utlandet samt
innehaft hög ingeniörsbefattning 
i Argentinska
republikens tjänst och såsom
sådan stått i spetsen för
betydande arbeten. Efter
flerårig verksamhet i
Sydamerika, återvände han
1876 till Sverige, där han
väckte flera storartade
förslag, bland andra om nytt
inlopp till Stockholm
genom Baggens-stäket, åter
företagit resor i Europa och
Amerika och slutligen uppgjort plan till och genomfört byggandet af Katarinahissen 
samt anläggandet af Brunkebärgstunneln, två af nya Stockholms 
storverk. Kapten Lindmark, nu mera verkställande direktör för Motala mekaniska
verkstad, är ännu icke femtio år och skapar sig nog flera tillfällen att
tillgodogöra sina framstående ingeniörsinsigter och praktiska duglighet.

Det var i maj 1881 som Stockholms stadsfullmäktige beviljade
kapten Lindmark rättighet att uppföra en gångbro med »elevator»
mellan Stadsgården och Mosebacke. Företaget var djärft och väckte
förvåning. Nu tycker man det vara den enklaste sak i verlden och
man har hunnit så vänja sig vid detta originela samfärdsmedel, att
man ej mera tänker på det snillrikt storartade i planen. Att stiga
in i ett rum och tillsammans med elfva andra personer låta hissa upp
sig ett godt stycke i luften samt sedan vandra på en 500 fot lång
bro högt öfver hustaken, en bro med endast fyra spann, af hvilka ett
är icke mindre än nära 280 fot — det är nu mera för oss det allra
hvardagligaste.

Man klifver in i buren, det lilla kabinettet, ser på
konduktören, som står där helt lugn i sin snygga uniform och fingrar
på stållinan, och så bär det upp med en hastighet af 0,8 meter i
sekunden utan ryckningar eller stötar. Samtidigt går en annan
bur med människor ned åt. Olyckor ha under de fem åren hissen
begagnats ännu aldrig inträffat och böra aldrig kunna inträffa, ty säkert
har kapten Lindmark gjort sina beräkningar och säkert är arbetet
utfördt, hvarjämte också noga undersökningar ske hvarje dag af
hisskorgen, linor och maskinerier. Att det tyckes inrota sig i
själfmördares vanor att kasta sig ned från gångbron hör icke alls till
maskineriet. Men hvad som alltid borde höra till vandringen öfver luftbron
vore att stanna en stund och glädja sig öfver den vackra och
storartade utsigten, en ovanlig utsigt med Katarinatraktens högsta del
bredvid oss, de många husen och gatorna under våra fötter samt hela
det öfriga Stockholm där nere i djupet med de af ångbåtar och
seglare plöjda vattnen och de sköna omgifningarna. Hvar ser man
något dylikt? Hvar har man också på detta sätt förenat en
gångbro med en elevator för att underlätta förbindelsen med olika högt
belägna stadsdelar? Den idén är Knut Lindmarks egen, men det fans
dock personer, som trodde på den och ville lemna pengar till dess
utförande, ty arbetet möjliggjordes genom bildandet af ett bolag med
ett kapital af 180,000 kr. Den tron har burit frukt och
Katarinahissen har lemnat god utdelning. Vid järntornets fot står ett litet
tegelhus, med väntsal och afgiftsmottagning, och där bredvid står
ock ångmaskinen, som drifver verket. Öfver brons norra ända
höjer sig ännu mer i luften ett annat litet hus — med kafé
naturligtvis. Luften suger. Färdafgiften är så ringa, 5 öre för uppfart och
3 för nedfart, att man, i fall man har godt om tid, kan kosta på sig
någon liten förfriskning så högt upp som möjligt.  Öfverståthållareämbetet 
har förordnat att ej flere än 50 personer få på en gång
uppehålla sig på tornbalkongerna, men till den luftiga bron kunna
500 samtidigt lemnas tillträde. Reglemente för trafiken är af nyss
nämda myndighet utgifven den 10 april 1883 samt för samma
ändamål en kungörelse af den 18 mars 1884.

Antalet af dem som begagna sig af Katarinahissen under ett år
stiger nu till mycket öfver en million och brukar uppgifvas
qvartalsvis. Under de nio första månaderna af 1887 utgjordes det af
919,329 personer.

***

Då  Katarinahissen visade sig såsom en utmärkt tids- och 
kraftbesparare för en stor del
af Stockholm samt äfven
såsom god affär, började
man fundera på något
dylikt äfven på
Mariasidan. Revisor Alban
Herlitz bildade för det
ändamålet ett bolag som köpte
en tomt vid Södra
Mälarestrand och lät spränga
i Skinnarviksbärgen för
57,000 kr, När det var
gjordt och professor
Gustaf Dahl lämnat ritning
till byggnaden, dröjde det
ej länge förr än
Mariahissen också vardt färdig.
Men den hissen rör sig
icke i en genomskinlig
tornbyggnad af järn, utan
är inbygd i ett riktigt
boningshus med våningar och
kontorslägenheter, magasin 
och — naturligtvis kafé
samt, ännu ett steg till en högre civilisation, värdshusrörelse. Där
finnes äfven gymnastik. Mariahissens hus är således ett fullständigt
nutidshus.

Mariahissen.

Det var i mars 1886 som denna hissinrättning invigdes. Den 3
April s. å. utfärdades öfverståthållareämbetets reglemente för hissen.
Nu hör också den till hvardagsvanorna, ehuru färdseln ingalunda är
så liflig som på Katarinasidan. En stor genväg beredes dock äfven
med denna hiss. Man befinner sig t. ex. vid Munkbron och vill
begifva sig till Adolf Fredriks torg. Man kan taga hästspårvagnen till
slussen och sedan med ångspårvagnen tillryggalägga den återstående
delen af vägen, men mycket fortare går det dock, om man från
Mälaretorget och under järnvägens sammanbindningsbana — just nu
rusar kanske södra snälltåget öfver våra hufvud — söker sig fram
till en af de stora ångfärjorna, som på några ögonblick fraktar oss
öfver Mälaren till kajen midt för hisshuset, hvilket på aftnarna strålar i
»magisk belysning» och under hvars också starkt upplysta arkader
vi träda in i ett dylikt litet rum som i Katarinahissen. Sedan går
det på samma sätt i höjden, men inuti huset, så ut på gångbron
med Mälarstrand under sig, öfver Tavastgatan och Brännkyrkagatan
ned till Hornsgatan. Det har ej behöfts många minuter för att flytta
oss från Mälaretorget till Adolf Fredriks torg, men för den flyttningen
ha vi begagnat ångkraft till vatten och land, farit vågrätt och
lodrätt, haft till lyse både gas och elektricitet, njutit af nya Stockholms
fördelar.

***

»Jag skall också gräfva gångar genom bärgen», sade kapten
Lindmark, framlade sitt förslag att bereda väg under
Brunkebärgsåsen och bildade bolag för ändamålet. Sommaren 1884 börjades åsens
genomsprängning så väl vid östra ändan, vid foten af David Bagares
backe, som vid den västra nedanför trapporna från
Barnhusträdgårdsgatan till Malmskilnadsgatan. Arbetet fortgick dag och natt,
men vid västra ändan stötte man snart på svårigheter som kunnat
afskräcka de fleste, icke Knut Lindmark. Jordlagret var rullsten och
lera, hvarför de dittills brukade arbetsmetoder ej kunde användas.
Och så började husen vackla där uppe vid Malmskilnadsgatan och
västra ändan af David Bagares gata. Det såg betänkligt ut med
hela företaget, tyckte de som äro okunniga om hvad en ingeniör i våra
dagar förmår. Kapten Lindmark var säker på sin sak.

Husen där uppe stöttades, men i ett utflyttade invånarne. För
att få jordmassan där nere i fast form och tjänlig att genomgräfvas,
försattes den i frysande tillstånd, hvilket skedde med en ångmaskin
af 40 hästars kraft som i olika cylindrar »komprimerade» och
»expanderade» luften, så att man slutligen där inne i schaktet hade den
lilla nätta köldgraden af 55.
Maskinen arbetade ostörd under
nätterna, så att schaktets sidor
fröso hårdt till, och under
dagarneutgräfdes den stelnade
jordmassan.

00131_1.jpg

Mångfaldiga andra
svårigheter uppstodo, men kapten
Lindmark och hans oförtrutna folk
öfvervunno dem alla, och den 8
juni 1886 öppnades tunneln för
genomgång. Den är öfver 700
fot lång, beklädd med tjock
beton, som uppbär tyngden af
den ofvanpå tryckande
jordmassan samt har taket
öfverdraget med zinkplåt.
När man nu på ett
par minuter går
denna klart upplysta
väg i den gamla
åsens inre och
därmed förkortar 
afståndet mellan
Humlegården och
Drottninggatan, tänker
man knapt på att
man går djupt
under gator och
människoboningar, och
få egna någon tanke åt det lyckligt genomförda arbetets stora
besvärligheter.

***

Om vi själfva vilja flytta oss från den ena stadsdelen till den
andra, erbjuder oss nya Stockholm alla de ofvan nämda
fortskaffningsmedlen, men vilja vi skriftligen meddela oss med andra
hufvudstadsbor ha vi först och främst postverkets förträffligt skötta lokalpost
med mångfaldiga breflådor, hvilkas innehåll utdelas sju gånger om dagen.
Den inrättningen är ej längre ny. Det är ej först i våra dagar som
vi lärt oss värdera generalpoststyrelsens omtanke om våra brefs
skyndsamma och säkra framskaffande och som vi fått anledning att
erkänna de påpasslige brefbärarnes ansträngningar för att till oss
öfverlemna hvad posten fått i uppdrag att meddela. Postbrefbärarne
ha ett af de mest mödosamma värf i samhället och kunde väl
behöfva åtminstone någon söndagshvila, såsom det ock nu är
föreslaget.

Vilja vi på afstånd samtala med våra medinvånare i hufvudstaden, ha
vi telefoner, hvarom mera i ett kommande kapitel, men önska vi ett
bref befordradt allra snabbast, utan breflådornas mellanhand, eller ett
paket, vända vi oss till ett stadsbud. Sådana stå på många ställen i
Stockholm, mest i gathörn med mycken
samfärdsel, såsom vid Gustaf Adolfs torg,
Hamngatan-Regeringsgatan, Mästersamuelsgatan-Drottninggatan, 
Ladugårdslandstorg-Humlegårdsgatan
o. s. v.

Stadsbud.

Stadsbudens antal går f. n. till omkring 200,
fördelade på tre stadsbuds-expeditioner, nämligen
en vid Mästersamuelsgatan, som är den största,
med några och sjutio stadsbud, en vid
Styckjunkaregatan å Ladugårdslandet samt en vid
Skärgårdsgatan i den inre staden. På hela
Södermalm finnes ingen enda sådan expedition. Hvarje
expedition hålles öppen från kl. 6 f. m. till 9
e. m. och har till föreståndare en af
öfverståthållare-ämbetet godkänd person.

Stadsbudsväsendet räknar sin första uppkomst från det af C. S. Ponsback
för några och tretio år sedan inrättade bäraregillet som af E. C. R. Åbjörnson i
förra hälften af 1860-talet omskapades till sin nu varande form. Det nu
gällande reglementet är af den 5 augusti 1869. Innan ny expedition öppnas, skall
föreståndaren visat sig ha anskaffat kontor som kan till läge och beskaffenhet
godkännas, anstält minst 30 till stadsbud antagliga personer och lemnat borgen
för att kunna till högst 50 kr. ersätta den skada eller förlust som genom
stadsbuds oredlighet, vårdslöshet eller försummelse åstadkommits vid uppdrags
uträttande.

Vid stadsbudsexpedition må ej såsom stadsbud anställas annan än den som
gjort sig känd för ärlighet, pålitlighet, ordentlighet och nykterhet samt af
öfverståthållare-ämbetet godkännes. För hvarje godkändt stadsbud erhåller föreståndaren 
hos öfverståthållare-ämbetet för att stadsbudet tillställas dels ett stadsbudstecken, 
med nummer att bäras å mössan, dels en tjänstgöringsbok. Uppdragen
betalas enligt taxa af den 30 december 1877. För uppdrag utan börda eller
med börda af högst 10 skålp. vigt erläggas till stadsbudet 25 öre inom samma
stadsdel samt 40 öre för längre kurs, hvarpå den som ger uppdraget har rätt 
att fordra  kvitto. Hvarje stadsbud skall erlägga 25 öre om dagen till
expeditionsföreståndaren. Hvarje vår mönstras stadsbuden af polisen.

Stockholms stadsbud rekryteras från olika håll, mest från den
på landet födde, men i hufvudstaden sedan längre tid bosatta
arbetsklassen eller tjänande klassen. De äro i allmänhet ordentligt folk,
hvaröfver man sällan hör klagas, och visa sig vanligtvis mycket
villiga. Det kan ock finnas »själfständiga stadsbud», som ej tillhöra
någon expedition, men deras antal är otvifvelaktigt ringa, enär
allmänheten hälst vänder sig till det bud som genom sin förbindelse
med en expedition lemnar större säkerhet för uppdragets ordentliga
uträttande. En förening af själfständiga stadsbud har dock bildat sig
och öppnat en expedition i hörnet af Linné- och Sibyllegatorna,
hvilken affär är ett par år gammal och tyckes gå med fördel. Denna
expedition sattes upp af 6 stadsbud på deras besparingar och drifves
nu af 5 jämte lika många biträden. På lediga stunder förfärdiga
de näfverdosor och hugga ved som de hålla till salu.

Ett stadsbud kan under gynsamma förhållanden göra sig en
daglig inkomst af flere kronor — två eller tre torde dock under sådana
förhållanden vara det vanliga — men det händer ock, att stadsbudet
ej har många öre öfver, sedan han till föreståndaren betalt de 25.

***

En särskild expedition är den af grefvinnan Augusta 
Björkenstam, född von Schwerin, i december 1877 upprättade expressbyrån, 
hvilken är ett bland bevisen på, att ett fruntimmer äfven af de
högre samhällsklasserna kan med framgång egna sig åt praktiska
bestyr i det offentliga. Det nämda fruntimret har med stor intelligens
och ej mindre kraft skött och sköter fortfarande sin affär. Redan
år 1875 öfvertog hon, enligt med styrelsen för statens järnvägstrafik
uppgjordt kontrakt, utsändningen i hufvudstaden af alt hit ankommet
ilgods. Men som hon ansåg sig icke kunna uppfylla hvad hon
åtagit sig, så vida hon ej hade en fast aflönad personal, upprättade
hon »Stockholms expressbyrå». Dennas verksamhet omfattar, förutom
utsändningen af nyss nämda ilgods, äfven hemsändning af fraktgods
till alla som så önska och derför låta sända godset till byrån för
vidare befordran till adressaten, uträttar uppdrag, speditioner och
förtullningar, ombesörjer flyttningar, lassningar och lossningar af
flyttgods vid järnväg och ångbåt, spridning af cirkulär o. s. v.

Expressbyrån sysselsätter dagligen  omkring 50 personer, men
under vissa tider, såsom under flyttningstiderna, uppgår antalet till
omkring 200. För att gifva en föreställning om huru denna
expressbyrås verksamhet tillväxt kan erinras, att då ilgodssändningen år 1876
utgjorde 60,645 collies, uppgick antalet 1886 till 106,568. På
julaftonen är brådskan utomordentlig, och har antalet af på den
dagen genom byrån kringdelade paket stigit från 664, som det var år
1876 till 2,672 år 1886. En sådan stor verksamhet visar, att
affären var behöflig och välkommen samt att den skötes till allmän
belåtenhet.

***

I december 1887 fick Stockholm sig äfven en enskild stadspost
som har till uppgift att inom hufvudstaden (framdeles kanske också
inom andra svenska städer) befordra
lättare försändelser af alla slag.
Portosatserna äro lägre än postverkets,
nämligen 4 öre för bref och brefkort, 3 öre
för korsband och öppna bref o. s. v.
Frimärkena äro å 1, 2, 3, 4, 5 och 10
öre i olika färger. Här och där i
staden äro gulmålade, af Per From
tillverkade, breflådor utsatta och skilja de sig
ej blott till färg, utan äfven till form
från postverkets lådor. Stadspostens tömmas fem gånger dagligen samt
utsändas med tjugufem bud i snygg drägt. Företaget, som, då detta
skrifves, är i sin allra första början, tillhör ett bolag, hvars styrelse
utgöres af redaktör A. Jeurling, direktör A. Gumælius, redaktör O.
Jeurling och, såsom suppleant, doktor J. E. Söderberg.

Stadspost-låda.

*



VII.

I badsumpen, på gymnastiken och i badkaret.

I Stockholm är det icke ondt efter vatten. Huru det
användes för att underlätta samfärdseln veta vi, men det
begagnas också för att göra oss till friska och kraftiga
människor. Kalla bad taga vi öfver alt i hufvudstadens
sjöomgifningar, icke för nära staden, »der allmän passage sjö- eller
landväg begagnas»; det är förbjudet och straffas med böter, och allra
minst inom stadens område utanför badsumparne, men så mycket
hällre inom dessa.

Å vissa ställen vid hufvudstadens stränder äro på stadens
bekostnad anlagda badsumpar som allmänheten mot lindrig afgift eger
att begagna, och är därför badande under bar himmel och i öppet
vatten ej tillåtet inom staden, enligt hvad öfverståthållare-ämbetets
kungörelse af den 11 januari 1869 föreskrifver.

Stockholmaren badar hälst i Norrström, så vida han har råd att
kosta på sig en biljett till den nya sim- och badinrättningen, en af
vår hufvudstads både vackraste och nyttigaste inrättningar.

Den första siminrättning i Sverige upprättades i Upsala mot slutet af
1700-talet af astronomen Jöns Svanberg, men det var icke förrän 1827 som
Stockholm fick en dylik. Fabrikör C. D. Lind anlade då vid Riddarholmen den
simskola som egt bestånd ända långt in på 1880-talet, länge kallades Lindska
siminrättningen och sedan Gjörckes efter sin mångåriga föreståndare, dansören vid
kongl, teatern och simläraren F. A. Gjörcke, eller Norstedts efter egarne P. A.
Norstedt & söner.

Nästan samtidigt med Linds inrättning anlades en annan, också vid
Riddarholmsstranden, fastän mera inåt Mälaren, af grosshandlaren O. Åbom.
Föreståndare och lärare vid den senare var under många år trumpetaren vid
lifregementets dragoner, fanjunkaren H. S. Söderholtz. Men »Åbomska simskolan»
måste upphöra 1853, emedan platsen skulle användas till utvidgande af
ångbåtshamnen nedanför Allmänna pantlåneinrättningens lokal. En tredje 
kallbadinrättning låg i många år å Skeppsholmen vid ändan af den dåvarande
pontonbryggan, som ledde dit från Blasiiholmen, men det var i synnerhet »Åbomska»
och »Gjörckeska» eller Norstedtska badinrättningarna som sökte att utbilda hågen
för simöfningar och vänjde stockholmaren att oftare än förut taga kalla bad.
Största nyttan gjorde dessa inrättningar kanske genom den kostnadsfria undervisning 
i simkonsten de meddelat åt ett stort antal af hufvudstadens skolungdom.

Den som har största äran af simkonstens främjande hos oss är
Stockholms Simsällskap, som stiftades 1827 och den 26 augusti 1887
firade sin sextioårsfest. Vid detta tillfälle hälsades de inbjudna af
öfverstelöjtnanten W. von Francken, en af våra mäst framstående
kommunalmän, hvars nitiska bemödanden äfven på det nu i fråga
varande området är af stor betydenhet. Festen firades med promotion
i den blott några få år gamla, Stockholms stad tillhöriga sim- och
badinrättningen, en föryngrad upplaga af den nu borttagna Norstedtska.

Stockholms stads sim- och badinrättning.

På föranstaltande af öfverståthållaren, frih. G. af Ugglas, bildades 1882 en
komité för åstadkommande af en ny tidsenlig sim- och badinrättning. Redan i
maj s. å. hade denna komité, bestående af öfverstelöjtnanten W. von Francken,
simläraren O. Köhler, kaptenen V. E. Lilienberg, med. d:r S. Lovén och
professor L. M. Törngren sitt förslag färdigt, och innan årets slut godkändes det af
stadsfullmäktige samt antogs till utförande för en beräknad kostnad af 176,850
kr. Läget bestämdes vid öfversta delen af Norrström, väster om Strömsborg och
järnvägsbron. Ritningarna utfördes af A. och Hj. Kumlien, och arbetet började
i januari 1883. Redan vid midsommar s. å. uppläts en stor dubbelbassäng till
allmänhetens begagnande, och året därefter var det hela färdigt.

Stockholms stads nya sim- och badinrättning innehåller en stor
bassäng med afklädningsrum för 75 män samt två stora
dubbelbassänger med på yttersidorna anordnade mindre bassänger. Så
väl män som kvinnor ega tillträde till inrättningen och begagna
hvar sina afdelningar. Gymnastik och andra ändamålsenliga 
Simpromotion.
anordningar göra badinrättningen till en fullständigt tidsenlig
hälsovårdsanstalt. Det hela är en storartad byggnad midt i Stockholms
förnämsta strömfåra, något äfven i det yttre fritt och luftigt,
motsvarande det lifvande och stärkande i ändamålet.

Olof Köhler.

Om det är Stockholms simsällskap som i främsta rummet har
äran af kallvattensbadens allmännare begagnande, är det de nyss nämde
simlärarne i framfarne dagar samt Olof Köhler, den nu varande
läraren, som hedern tillkommer af undervisnings meddelande i simkonsten
åt ett stort antal af hufvudstadens befolkning. Olof Köhler var
folkskollärare här i Stockholm, men kom från västkusten och hade i Göteborg
promoverats till simmagister, då han 1869 anstäldes såsom undervisare
och ett par år därefter såsom föreståndare vid Gjörckeska simskolan,
hvilken då på arrende innehades af enkefru Gjörcke. Efter hennes
död öfvertog Köhler arrendet och fortfor att
utöfva sin gagnrika verksamhet. Det torde
väl äfven till stor del vara hans förtjänst
att vederbörande lärde sig riktigt inse
behofvet af en ny och ändamålsenlig sim- och
badinrättning. Vårt samhälle står därför
uti icke ringa förbindelse till den nitiske
simläraren, under hvars föreståndarskap vid
inrättningen omkring 1,000 manliga och
kvinliga lärjungar promoverats till
simmagistrar och kandidater. Han har för
öfrigt sedan han lemnade sin första
verksamhet i skolan varit gymnastikinstruktör vid
hufvudstadens folkskolor och äfven gagnat såsom sjukgymnast.
Raskhet och företagsamhet samt ovanlig förmåga att handleda ungdomen
göra honom synnerligt lämplig inom den verksamhet som redan
åstadkommit så mycket godt.

Kallbaden anlitas flitigt. Det säges, att »hela» Stockholm bor
på landet sommartiden, men gå till stadens bad- och siminrättning och
ni skall få se, att det nog finnes åtskilliga stockholmare kvar. Går
man dit på middagen, träffar man hundratals fullväxte män och
ynglingar som tumla om i stora herrbassängen, och infinner man sig
klockan 8 på morgonen, kommer man midt i en svärm folkskolebarn.

Det är sådana skolbarn som betala blott 1 kr. för en hel sommarbiljett.
Sedan infinna sig de som erlägga 2 kr., därefter lärjungar från allmänna
läroverk och privatskolor, hvilka betala från 3 till 6 kr.

Då gossen skall lära sig simma, släppes han först i den grunda afdelningen
af den manliga dubbelbassängen, som är endast 3 fot djup på ena ändan och
5 på den andra; men när han riktigt lärt att röra sig i vattnet, springer han
på svigten ut i den andra afdelningen, hvilken är 18 och 20 fot djup, och snart
hoppar han kanske på hufvudet från trampolinen. Den kvinliga dubbelbassängens 
ena afdelning är blott 2 och 4 fot och den andra 16 och 18 fot djup.

Fullväxta manspersoner kunna också bada i skolbassängerna, men
föredraga vanligtvis den stora herrbassängen, där det är 25 à 30 fot till botten.
En sommarbiljett i den afdelningen kostar 15 kr. med och 12 kr. utan dusch.
Ett enkelt bad med dusch betalas med 35 öre. Fruntimmer erlägga lägre afgift.
Den högsta afgiften för enkelt bad är, då detta tages i någon af de många
enskilda bassängerna, nu mera 40 öre. Den lägsta afgiften är 5 öre, som betalas
af arbetare, hvilka efter kl. 6 e. m. bada i skolbassängerna. Under år 1887
togos 33,197 sådana had af män och 10,941 af kvinnor.

Alldeles kostnadsfria bad lemnas också, först.och främst till åtskilliga
skolbarn, men äfven på årsbiljetter, t. ex. år 1887 till 6,150 mans- och 250
fruntimmersbad. Kvinnorna i Stockholm bada i allmänhet mycket mindre än
männen. Poliskåren fick år 1887 ej mindre än 5,000, och brandkåren fägnades med
1,000 fria bad.


Hela antalet af bad år 1887 uppgick till 274,271, då det året
förut utgjorde 329,034, men år 1885 endast 240,259. Tilloppet
beror otvifvelaktigt till någon del på om året är ekonomiskt godt eller
icke, men ett »godt år» för bad- och siminrättningen är dock
företrädesvis en varm och torr sommar. Då är det ständig tillströmning
till dessa friska strömbad, och stora herrbassängen är i synnerhet
mellan kl. 1 och 4 talrikt besökt.

Vill man se en hurtighetens och styrkans fest, en behagets äfven,
skall man icke försumma att skaffa sig tillträde till de årliga
simuppvisningarne i Stockholms sim- och badinrättning, hvilka också äro
allmänt omtyckta festligheter. Kvinnorna saknas icke vid dessa
tillfällen. I olika afdelningar, men kanske med lika stor framgång visa
så väl gossar och unge män som flickor och unga kvinnor sin stora
skicklighet i konstsimning och hoppning samt sin förmåga att under
äfven under brydsamma förhållanden reda sig i vattnet. Nya Stockholm
har i detta afseende gått ganska långt, och äfven den kvinliga
delen af dess befolkning visar huru stor nytta kan dragas af
simundervisning, vare sig att denna inhemtas i nu omnämda inrättning eller i
fruntimmers sim- och badinrättningen vid Skeppsholmen.

Den första bad- och siminrättningen i Stockholm för fruntimmer anlades
1847 af fabrikör G. G. Mineur, en i hufvudstadens inre historia minnesvärd
person, hvilken under en lång följd af år satt i gång åtskilliga företag till nytta
och nöje. På en af riddarhusdirektionen kostnadsfritt upplåten plats med
trädgårdstomt vid riddarhusets norra strand lät han uppföra ett bekvämt och
prydligt badhus för endast fruntimmer. Detta var något alldeles nytt på den
tiden. Ända till dess hade kvinnorna i Stockholm sällan badat i kallt vatten.
Sådant hade till och med ansetts »okvinligt». Nu tycktes man emellertid börja
inse, huru hälsofrämjande en fruntimmersbadinrättning skulle vara, men företaget
hade kanske likväl icke vunnit så stor framgång, om ej dåvarande kronprinsessan
Lovisa tagit det under sitt beskydd. Hon tvekade ej att själf begagna den nya
badinrättningen, och då var dennas lycka gjord. Där undervisades äfven i
simning. Den första lärarinnan var Nancy Edberg. Fria bad och fri undervisning
lemnades åt frimurarebarnhusets flickor.

Utrymmet i denna inrättning var dock alt för knapt, hvarför hr Mineur
lät, 1848, uppföra en större vid stranden af Kastellholmen. Tre år därefter
inträffade den ovanliga händelsen, att vid simpromotionen i Abomska inrättningen
fyra fruntimmer erhöllo magisterkransen. Bland dem var ofvan nämda Nancy
Edberg. Inrättningen vid Kastellholmen såldes 1859 till ett aktiebolag, hvilket dock
måste snart upplösa sig. Efter otaliga svårigheter och till följd af professor F. A.
Cederschiölds och direktor O. E. Borgs kraftiga bemödanden bildades 1870 ett nytt
aktiebolag, som inköpte siminrättningen vid Kastellholmen och under ledning af
byggmästaren A. W. Strehlenert anlade en ändamålsenligare sådan vid västra
ändan af Skeppsholmen, strax invid bron från Blasiiholmen. Denna inrättning har
uträttat mycket godt för det unga kvinliga slägtet, hvarom där anstälda
simuppvisningar ock lemnat intyg, under det de visat, att förestånderskan, fröken
Sophie Saxenberg, och de henne biträdande fruntimmerna äro lika nitiska som
insigtsfulla lärarinnor. Fröken Saxenberg arrenderar inrättningen.

År 1858 öppnades i Falk’ska egendomen å Djurgården en bad- och
siminrättning för damer, hvilken sedermera upphört, hvaremot Djurgården nu eger
en badinrättning i Burmester'ska egendomen.


Manilla institut har också sin egen simskola, hvilken grundades
1840 af O. E. Borg, som dock redan förut meddelat undervisning
där. Är 1842 hölls den första promotionen, och snart därefter
utsträcktes undervisningen äfven till flickor, med hvilka uppvisning egde
rum första gången 1844. Under direktor Borgs ledning vann denna
simskola stor framgång.

***

Nya Stockholm sätter värde på kroppsöfningar. Det torde också
böra taga igen hvad föregående slägten i det afseendet försummat.
Nevrosen, bleksoten, lefnadströttheten och öfriga sådana åkommor
måste motarbetas. Det nu varande samhället tyckes inse den
nödvändigheten och skyr inga ansträngningar för att hinna målet.
Visserligen ha de »bättre» klasserna sina hälsoförderfliga nöjen långt in på
nätterna, och de öfriga måste kämpa mot försakelser och dåliga vanor
och kunna långt ifrån skaffa sig alt som fordras för att hålla hälsan
vid makt; men människokärleken, kanske äfven själfuppehållelsedriften,
har dock gjort mycket för att bereda de fattiga sunda bostäder och
hjälpa dem till hälsosam föda, och många af de i bildning och
lifsförhållanden mera lyckligt stälda söka onekligen att motarbeta
sällskapslifvets och de förvekligade vanornas förderfliga inflytande.

Det händer till och med, att herrarne stiga tidigt upp. Alla göra
det visst icke, men långt flera än man kanske tror. Fruntimmerna
kunna nog också vara morgontidiga, men ha sällan lust eller tillfälle
att då skaffa sig rörelse i fria luften. En och annan af dem tager
sig en liten morgonridt, vanligtvis dock endast i manegen. Männen
göra också någon gång en promenad till häst, men vanligtvis trafva
de till fots upp och ned i Kungsträdgårdens alléer, hemta frisk luft
på Skeppsholmsbron, en i det afseendet utmärkt lokal, eller vandra
långt bort i utkanterna af staden. Sommaren tillbringa de tidtals i
skärgården eller vid Mälaren eller på västkusten eller kanske på resor.

Alt det där är dock icke nog. Det inser nya Stockholm och
därför gymnasticerar det. Det är gymnastiken, som skall drifva bort
den fäderneärfda svagheten samt redan af de nu lefvande skapa ett
nytt slägte, göra starka, hurtiga, lefnadsmodiga stockholmare och
stockholmskor. Gymnastiken skall först och främst bearbeta våra
barn, och därför ha alla offentliga och en stor del enskilda
stockholmsskolor nu mera gymnastikundervisning. Men så skall den också
taga hand om de äldre. Det berättigade däruti erkännes ganska
allmänt.

Vi äro för öfrigt stolta af vår gymnastik. Den svenska
gymnastiken är nu verldsborgare och sträcker snart sitt välde till alla bildade
folk, men i Stockholm är dess egentliga hem. Det var här som Per
Henrik Ling i all sin urnordiskhet dock genom den snillrikt uttänkta
kroppsöfningskonsten vardt en förelöpare till nya Stockholm samt redan
för några och sjutio år sedan tillämpade det system han förut skapat
och som i våra dagar verkar mer än någonsin förr. I gamla
Styckgjutaregården på Brunkebärgsåsen stod fädernehuset för den svenska
gymnastiken, och där, n:o 19 Hamngatan, har denna ännu sitt
fasta hem.

Genom kungl, bref af den 5 maj 1813 uppdrogs åt Ling inrättandet af en
gymnastik-undervisningsanstalt i Stockholm och tillades honom ett årligt arvode
af 500 rdr banko jämte 400 till inköp af erforderlig »apparelj». Den 25 maj
1814 utfärdades kungl, reglemente för gymnastiska centralinstitutet, som
inrättningen redan då kallades.

Det är från det hemmet som vår gymnastik går ut öfver alla
land och i främsta rummet sträcker sina verkningar till vårt eget
samhälle. Lings närmaste efterträdare, L. G. Branting, hvilken
under en lång följd af år uppehöll och ökade institutets anseende, var
i sin ungdom kroppsligt svag, men nådde likväl en ålder af 82 år,
ett städse minnesvärdt exempel på gymnastikens makt öfver
sjukligheten. Han efterträddes af öfverste Gustaf Nyblæus, hvilken redan
såsom underlöjtnant, vid tjugutvå års ålder, antagits till underlärare,
sedan verkade såsom fäktmästare i Lund och 1862 utnämdes till
föreståndare för institutet. Både såsom praktisk ledare och författare har
han gjort gymnastiken och därmed samhället stora tjänster. Efter
att i ett fjärdedels århundrade ha innehaft föreståndareplatsen och
nästan lika länge varit öfverlärare inom den militära afdelningen i
institutet, drog han sig 1887 till baka.

Gustaf Nyblæus.

Efter öfverste Nyblæus' afgång utnämdes öfverläraren på den
pedagogiska afdelningen, professor L. M.
Törngren, till föreståndare. Denna plats
tillsättes nu mera af konungen på fem år
i sänder och på förslag af den utaf
fyra personer bestående, likaledes af
konungen tillsatta styrelsen.

Den senaste stadgan för gymnastiska
centralinstitutet är af k. maj:t utfärdad den 13
juli 1887 och bestämmer institutets ändamål
och sammansättning, undervisning och
öfningar, afgångsexamina och ekonomi. Det är ej
blott den praktiska färdigheten, utan äfven
den vetenskapliga underbyggnaden, som där
meddelas unga män och kvinnor, och
institutet utbildar instruktöreri gymnastik och
vapenföring, gymnastiklärare och lärarinnor samt manliga och kvinliga
sjukgymnaster, hvilka sedan spridas öfver hela landet och äfven i främmande land
göra sina insigter och färdigheter gällande. Dessutom meddelar institutet
undervisning i gymnastik åt skolungdomen och behandlar med sjukgymnastik
personer, för hvilka sådan behandling anses gagnelig. Undervisningen och
öfningarna äro delade på tre afdelningar: den
pedagogiska, den militära och den medicinska, hvardera med
en öfverlärare och en ordinarie lärare. I frisk- och
sjukgymnastik finnas ock två ordinarie lärarinnor
samt på alla afdelningarna extra lärare och lärarinnor
till det antal styrelsen anser behöfligt och institutets
tillgångar medgifva. Institutet åtnjuter ett anslag
som i senaste riksstat var upptaget till 37,150 kr.

L. M. Törngren.


Den nu varande föreståndaren var sjöofficer, 
då han antogs till lärare vid institutet och
står ännu såsom kapten kvar i flottans reserv.
År 1882 efterträdde han Hjalmar Ling såsom
öfverlärare i den pedagogiska afdelningen.
Han har redan, troget följande P. H. Lings
grundsatser, hunnit utöfva en betydelsefull
verksamhet och upprätthåller den vetenskapligt ledande principen i
vårt nu varande gymnastiksystem.

Institutets militära afdelning ledes f. n. af kapten V. Balck,
hvilken utnämdes till öfverlärare vid utgången af 1887, men förut
tillhörde institutet och i ett par och tjugu år arbetat i gymnastik äfven
vid militärskolor och allmänna läroverk, många gånger i samma
ändamål besökt främmande land och alltid vinlagt sig om att göra vår
ungdom frisk och modig. Den fria gymnastiska rörelsen har i honom
på flera områden haft en väckare och främjare, hvarför vi vid
skildringen af gymnastikföreningar, fäktklubbar, roddsällskap, m. m. få
tillfälle att egna närmare uppmärksamhet 
åt kapten Balcks verksamhet.

V. Balck.

Samtidigt med att öfverste Nyblæus
var öfverlärare i den militära
afdelningen, leddes den medicinska af professor,
d:r T. J. Hartelius, som äfven utgifvit
många arbeten i hälsolära och
gymnastik, men efter att i ett par och tjugu
år ha innehaft öfverlärareplatsen,
lemnade den på samma gång som Nyblæas
afgick och fick till efterträdare med. d:r
R. Murray, som från och med detta års
ingång är professor och öfverlärare på
den afdelningen, men redan förut känd för vetenskapligt fasta
insigter och praktisk duglighet inom sjukgymnastiken.

T. J. Hartelius.

Bland öfriga lärare nämna gymnastikens vänner med mycken
aktning kapten C. C. A. Silow samt lärarinnorna M. C. C. von
Zweigbergk och A. M. Öhman.

Läroverkens och folkskolornas  
gymnastik, hvilken nu mera till större delen
öfvas å dessas egna gymnastiksalar, förtjäna
kanske sitt särskilda kapitel. Vår och höst
ser man lärjungarne rycka ut till militära
öfningar i stadens omgifningar, anförda af
sina gymnastiklärare, kaptenerna V. Balck,
J. D. Haasum, P. G. V. Lindbæck och C.
V. E. Ankarcrona samt löjtnanterne V.
Åman och O. E. Scherstén.

Men ha vi icke fått tillräcklig
friskgymnastik, söka vi ersätta bristen genom
sjukgymnastik. Därför har nya Stockholm,
utom hvad i det afseendet lemnas af
centralinstitutet, åtskilliga sjukgymnastikanstalter och en mängd enskilda
sjukgymnaster, som med manuel behandling söka öfvervinna våra
kroppssvagheter och krämpor samt äfven fördrifva allvarsamma
sjukdomar, och på det området verka också våra två stora medico-mekaniska 
institut samt gymnastikerna i Mariahissen och vid St. Paulsgatan.

***

Det gymnastiskt ortopediska institutet upprättades 1827 af
professor Nils Åkerman i ändamål att lemna vård och bot åt personer,
som lida af hvarjehanda missbildningar, såsom snedhet i ryggen,
krökning af benpiporna, fötternas onaturliga skapnad m. m.

Institutets första lokal var vid Djurgårdsbrunn, hvarifrån det flyttades till
staden, därpå till Blockhusudden, så åter till staden, där det länge stannade vid
Odens- (nu Brunkebärgs)gatan och f. n. finnes i n:o 13 Brunkebärgstorg. Det
kallades en tid Josefinska ortopediska institutet och hade än med-, än motgång,
fick tidigt statsanslag, men var en gång nära att för alltid försvinna samt skall
ha tagit fart igen endast genom att en d:r Cazalis, som i Paris gjort sin kurs
i ortopedien, anstäldes vid institutet.

Först sedan d:r Herman Sätherberg, den både såsom läkare och skald
kände människovännen, år 1847 öfvertagit anstalten, fick den stadgad tillvaro.
Han inköpte den ofvan nämde egendomen vid Odensgatan och omorganiserade
institutet till en fullständig sjukgymnastik med
äfven elektricitetsafdelning och vann stort
förtroende. Sedan professor Sätherberg lemnat det,
förestods institutet i några år af professor A.
Jäderholm och öfvertogs efter dennes död af nu mera
professor R. Murray och skötes af honom samt
d:r A. G. Wide med medhjelpare. Styrelsen vid
denna med statsanslag af 8,250 kr. försedda
sjukgymnastik utgöres af fem ledamöter och
kompletterar sig själf. Patienternas antal uppgick
1887 till 358, af hvilka åtskilliga obemedlade
erhöllo kostnadsfri behandling.

»Nutidens ortopedi», säger en
författare i ämnet, »har utvecklat sig på ett
sådant sätt, att den icke kan jämföras med
den ortopediska kurmetod, som fordom
utöfvades. Den patologiska anatomien har i flera afseenden öppnat
nya utsigter äfven på detta fält; kirurgien har trädt sin yngre broder
ortopedien till mötes; och det utbyte dessa tvenne vetenskapsgrenar
lemnat hvarandra har varit af icke ringa värde för dem bägge. Läggom
slutligen härtill den mäktiga bundsförvandt, som ortopedien funnit i
gymnastiken!»

Det är den bundsförvandten som gör professor Murrays institut
till en af nya Stockholms märkligare inrättningar.

R. Murray.

***

Samhället var sjukt. Det hade fått för mycket fett kring hjertat,
så att det ej kunde klappa för det ädla och höga. Samhället hade
bleksot, led af blodbrist. Det var utsatt för bröstförträngning och kom ej
ut med sin andhemtning. Det hade svårt att smälta och plågades af
den eviga magkatarren. Och af reumatismen sedan! Det hela var
snedt och lutade till sitt fall.

Då kom d:r Zander och varkunnade sig öfver den lidande
mänskligheten. »Jag skall taga bort det öfverflödiga fettet», sade han,
»fördrifva bleksoten, upphäfva blodbristen, vidga andhemtningsverktygen,
kufva magkatarren och reumatismen, räta ut hela samhället och ställa
det på säkra fötter.»

Gustaf Zander.

Han höll ord. Går man en tidig morgonstund till hälsohuset i
hörnet af Malmtorgsgatan och Jakobsgatan, där professor Curman
rentvår samhället, kan man taga trolleriet i betraktande, och nu kan
man få se samma trolleri upprepas vid Stureplanen i nya Stockholms
praktfulla hälsohus, som också är en af de Curmanska
rentvagningsanstalterna. De medico-mekaniska
gymnastikinrättningarna kallas dessa samlingar
af trollapparater.

Första försöket att upprätta en fullständig
gymnastik medelst mekaniska apparater skedde i
slutet af 1850-talet i fröknarna Zanders
flickpension på Bårarp i Halland. Dessa lärarinnors bror,
den då unge studenten Gustaf Zander, ledde där
de gymnastiska öfningarna, men ansåg den
Lingska apparelj-gymnastiken och den fristående
liniegymnastiken dels icke tillräckligt
individualiserande, dels icke lämpliga vid sjukliga
förhållanden. Han försökte att medelst den manuela
metoden utföra gymnastiska rörelser, men då
krafterna icke räckte till att gymnasticera ett större
antal, kom han på den idén att genom mekaniska
hjälpmedel ersätta sig själf. Försök gjordes med
några apparater, och uppfinnaren lyckades individualisera rörelserna för hvarje
särskild elev.

Vid dessa första försök egde Zander icke andra biträden än bysmeden
och en snickare, men hans eget snille och okufliga kraft samt läkarens kärlek
till vetenskapen alstrade en fyndighet i utvägar, som beundrats af erfarne
yrkesmekanici. Några år efter dessa första försök författade Zander såsom prof för
licentiat-examen en afhandling om sin gymnastik-metod, och afhandlingen fick
högsta betyget.

I början af 1865 öppnade d:r Zander sitt medico-mekaniska
institut i n:r 19 Västra Trädgårdsgatan. Det hade då blott 27
apparater. Ett par år därefter erhöll det den lokal det ännu innehar i
Badhusaktiebolagets hus vid Malmtorgsgatan, och då institutet
tillryggalagt femton år af sin tillvaro, egde det 53 olika apparater samt
26 dupletter.

»Det är», heter det i en skildring i Ny Illustrerad Tidning i
januari 1850, »ångans lydiga kraft, som drifver en mängd af dessa
maskiner, afsedda att stärka en bräcklig kroppshydda, men bak om
dem står såsom den egentligt ledande kraften den tillbakadragne
mannen med det drömmande ansigtet, med de ärliga blå ögonen, hvilkas
vänliga, goda uttryck afspegla ett hjärta, som vid lösandet af
vetenskapens uppgifter aldrig glömmer målet: lindrandet af bröders lidanden.»

Den nu varande lokalen för institutet och därmed dettas
utvidgande och stadgande förskaffade sig d:r Zander i samråd med en
annan inom vetenskapen och den praktiska hälsovården framstående
läkare och människovän, d:r Carl Curman, hvilken med
oemotståndlig ihärdighet drifvit igenom sin älsklingsidé för den stockholmska
sundhetens främjande: ett stort och i alt ändamålsenligt
varmbadhus, hvilket han satte i samband med den
först nämde hälsofaktorn, den
medico-mekaniska gymnastiken. Bad och gymnastik ha
således ingått förening i nya Stockholm, och
skildringen af dem torde böra vara
gemensam, hälst de två största inrättningarna af
hvardera slaget ha gemensamma hus.

Carl Curman.

Enligt Olaus Magni intyg på 1500-talet funnos
öfver alt i norden »så väl enskilda som allmänna
badstugor i den bästa ordning, försedda med alla
dit hörande redskap», och ett par hundra år senare
skildrar Linné en badstuga på Lindholmen vid
Venern, uppförd i medlet af 1600-talet af Bengt
Gabrielsson Oxenstierna, som lär ha kunnat vara
ett mönster för ett privatbad äfven i vår tid. Men så väl i det öfriga riket, som
i hufvudstaden glömde man slutligen bort att taga bad. De af franske diplomaten 
Ogier 1634 beskrifna badstugorna i Stockholm försvunno nästan alldeles,
och i första fjärdedelen af vårt århundrade hade dessa inskränkt sig till ett dåligt
finskt imbad vid Stora Glasbruksgatan samt till två badkar som egdes af en
enkefru vid Gamla Norrbro, där det lär ha händt, att flere personer måste
begagna samma vatten.

År 1831 satte hattmakar-åldermannen C. J. Lorentz upp en badinrättning
också vid Gamla Norrbro, och den afhjälpte åtminstone den värsta bristen samt
var under många år ensam om att gifva stockholmarne tillfälle till varma
karbad. Men tretiofem år efteråt var inrättningen hvarken tillräcklig eller tidsenlig.
Svaga försök gjordes att gifva den medtäflare. Således fans en badinrättning
vid Lilla Vattugatans nedre del, men lokalen var af den beskaffenhet, att man
där förr fick kallt smutsvatten ur Klara sjö än ordentliga varmbad. Klaravattnet
lär stundom ha trängt in i bottenvåningen och släckt elden i pannmuren.
Badgästerne nödgades på utlagda bräder öfver pölarne krångla sig till och från
badrummen. En annan inrättning, vid öfre delen af Nybrogatan, var otvifvelaktigt 
bättre, men likväl mycket underlägsen äfven låga anspråk.

D:r Curman sökte bibringa förmående personer sin öfvertygelse
om nödvändigheten af ett ändamålsenligt badhus, men det gick icke
lätt. Emellertid bildade han jämte d:r Zander, arkitekten Hj.
Lindahl och byggmästaren J. Ahlström år 1867 ett bolag för ändamålet.
Detta bolag satte sig genast i verksamhet för att skaffa sig lämplig
lokal, men möttes af mycket motstånd och hade stora svårigheter att
bekämpa. Ett sådant motstånd hade sannolikt afskräckt hvarje annan,
men Carl Curman låter icke afskräcka sig. Motgången eggade honom
till nya ansträngningar, och slutligen lyckades han i några
framstående samhällsmedlemmar, konsul A. W. Frestadius, grosshandlar G.
Fris och kirurgiske instrumentmakaren A. Stille, finna personer, som
uppfattade det vigtiga i företaget och voro benägna att tillskjuta
penningar.

Då föllo d:r Curman och arkitekten Lindahl på den tanken, att
Frimurarebarnhusets stora egendom vid Malmtorgsgatan kanske kunde
erhållas, emedan barnhuset skulle flyttas till Kristineberg. Utan att förlora
ett ögonblick, gingo de genaste vägen till det gamla huset, ringde på den
stängda porten och visades upp till barnhusets kamrerare, som bebodde
en liten nätt bostadslägenhet på tio eller elfva rum och var mycket litet
meddelsam, då han erfor hvarom frågan vore, men likväl lemnade några
knappa upplysningar. Dessa hade till följd, att d:r Curman oförtöfvadt
begaf sig till då varande hertigen af Östergötland, hvilken skulle på
frimurareordens vägnar bestämma om försäljningen af fastigheten.
Curman drog genast fram sin plan, hvilken han naturligtvis hade fullt
färdig, till och med uppritad, och förstod att så intressera hertigen
för saken, att bolaget fick köpa huset för 200,000 kr. — en god
affär. Man började genast efter besittningstagandet ändra om huset
och lämpa det till sitt ändamål, ett ganska omfattande arbete, hvarvid
Curman verksamt biträddes af arkitekten Hj. Lindahl, som vardt den
nya inrättningens kamrerare.

På det sättet uppstod det ändamålsenliga badhus, som nu i ett
par årtionden gjort stockholmarne ovärderlig nytta och tjänat till
föredöme för ett femtiotal andra badinrättningar, i synnerhet i nya
sjukhus, kaserner, barnhus, o. s. v.

Redan innan badinrättningen kunde öppnas för allmänheten,
flyttade Zanders medico mekaniska gymnastik in i huset, och sedan ha
dessa två hälsovårdsanstalter i hvarandras närmaste granskap verkat
för ett gemensamt mål.

Men Stockholm växte och vardt stort. Det behöfde minst ett
par dylika anstalter till, förklarade Curman, som under tiden var
vorden professor i plastisk anatomi vid konstakademien, liksom han
sedan kallades till docent i balneologi och klimatologi vid Karolinska
institutet. Ått han under många år varit badintendent i Lysekil är
kändt öfver hela Sverige och hör endast så till vida till nya
Stockholm, att det visar, huru våra framstående personer kunna af sin
verksamhet dela med sig åt andra orter, fastän den verksamheten äfven
i hufvudstaden är ganska vidt omfattande.

»Ett badhus till, och ännu en medico-mekanisk gymnastik!» Det
var professor Curmans nya mål, och det uppnåddes. Badhusbolaget
anlade en filial vid Stureplanen, och den nitiske hälsofrämjaren fick
friare händer vid anordningen än han kunnat ha i det gamla huset
vid Malmtorgsgatan. Arkitekterne Isæus och Sandahl ha, såsom förut
nämdt, hedern af den vackra fasaden och af väntsalen, under det
ritningarna till de inre delarne äro utförda af arkitekten Sundius, men
det är fram för alt professor Curman, som med kamrer Lindahls
medverkan uttänkt och ordnat alt i sjelfva inredningen, hvilken är af
den mönstergilla beskaffenhet, att detta nya badhus uppväcker alla
sakkunniga främlingars beundran.

Tomten är omkring 70 fot lång i hnfvudsidan mot Stureplanen samt håller
150 fot inåt. Huset är, utom undervåningen, fyra våningar högt och derifrån
utgå två flyglar af tre våningars höjd utom källarvåningen, hvilka flyglar äro i
fonden förenade genom en tornartad byggnad, som bland annat innehåller de
rymliga vattenreservoarerna som mata hela anstalten.

Ni vill taga ett bad och träder genom hufvudporten (två
sidoportar leda till jordvåningen och äro äfven hufvudingångar för tredje
klassens badgäster) upp för den breda trappan till den i italiensk stil
dekorerade yttre förstugan, på hvars högra sida man finner en
personhiss, som går genom alla våningarna, samt inträde till en i
renässansstil anordnad lokal, under det att på vänstra sidan fins en
hårfrisörs- och barberarelokal samt början af husets hufvudtrappa. Men
ni går rakt fram och inträder i en inre förstuga, från hvilken hvälfda,
öppningar till alla sidor lemna inträde till de olika badlokalerna. I
den förstugan löser ni badbiljetten och får anvisning på hvar badet
skall tagas. Klockan fattas kanske något ännu i den bestämda tiden,
ty alla bad lemnas på jämn timme. Ni går därför in i stora
väntsalen, ett ljust och gladt atrium, prydt med väggmålningar och
lefvande växter. Ni slår er ned vid ett bord och betraktar
sånggudinnorna, som sväfva på glasfönstren där uppe i öfra våningen samt
fägnar edra ögon med öfriga konstnärligt utförda prydnader. Man
träffas öfver alt af den i detalj utstuderade konstnärligheten, som varit
ledande vid arbetets utförande, tack vare Carl Curmans förmåga och
smak, liksom man måste beundra med hvilken skicklighet den
inskränkta tomtplatsen användts.

Så beger ni er upp i den öfra våningen, där första klassens
herrbadrum äro belägna. De rummen ligga på väntsalens högra sida,
fruntimmernas på den vänstra. Äfven där uppe är ett litet
väntrum med utsigt öfver den stora salen och med ingång till ett
kafé. Från korridoren på sångguddinnornas afvigsida inträder man i
första klassens enskilda badrum, bestående hvart och ett af
afklädningsrum och själfva badrummet, det förra försedt med majolikaväggar
och bekväma möbler, 
det senare med
badkar af engelskt
porslin i ett enda
stycke. I badet
betjänas ni af en
stark baderska,
som grundligt
behandlar eder. Man
har i Sverige
funnit fördelaktigt att
använda kvinnor
äfven för betjänandet 
af manlige
badgäster och däraf
aldrig erfarit
någon olägenhet. Hög
aflöning ha dessa
baderskor icke,
men få alltid
drickspengar, af
hvilka de ock i de
flesta fall gjort sig
väl förtjänta.

Väntsalen i badhuset vid Stureplan.

Tiderna förändras, 
och vi med
dem. Hvilken skilnad 
på vår tid, då kvinnor knåda badande män, och den då man
ansåg att en väl uppfostrad flicka borde rodna, när man endast
talade om bad! Och likväl torde sedligheten als icke vara sämre
nu än då.              -

Ni har emellertid fått en grundlig behandling i badkaret och tagit
er en riktigt genomgående dusch i olika former uti lilla kabinettet
bredvid, sedan torkats och gnidits och slutligen i fullt civiliseradt
tillstånd lemnat badrummet för att gå in på badkafét. Ni är föryngrad.

»Det där är nog bra», säger badvetenskapsmannen, »och får ej
försummas, men ännu mera föryngrande medel finnas i inrättningen.»

Han pekar på en dörr längst fram i korridoren. Nästa gång ni
vill njuta af Sturebaden, går ni in genom den dörren och befinner er
i stora afklädningssalen för varmluft-, ång- och bassängbad. Där äro.
tjugu hytter och utgång till bassängsalen, ett stort praktfullt rum med
en 20 fot lång och 11 fot bred kallvattenbassäng med väggar af
slipadt cement och mosaikbotten af porslin. I den bassängen kan ni
simma såsom vore ni i stora herrbassängen i badinrättningen i
Norrström.

Till bassängsalen stöta de stora duscherna och dit leda dörrar
från de utmärkt inrättade varmlufts- och ångbaden, hvilka också äro
på vissa endast för dem bestämda timmar tillgängliga för fruntimmer.
Dess utom ha fruntimmerna på sin sida, där badrummen för öfrigt
äro lika ordnade som männens, en liten särskild kallvattenafdelning
med bassäng.

Andra klassens bad, som ligga i jämnhöjd med väntsalen, bestå af en
afklädningssal med hytter och 4 badrum med kar af emaljeradt järn och dusch.
Bassängs-, Varmlufts- och ångbaden ligga i fonden under första klassens
motsvarande och äro ordnade som dessa, fastän anspråkslösare i utstyrsel.
Varmlufts- och ångbaden bestå af en enda stor sal med fyra rader »lafvar», som höja
sig terrassformigt.

Tredje klassens lokaler äro mycket rymliga. Badstuafdelningen utgöres af
en afklädningssal för 100 personer och är utrustad med ångskåp och duscher.
På onsdags- och lördagsaftnar, då tilloppet af badsökande än mycket stort,
lemnas tredje klassens badande tillträde till andra klassens Varmlufts- ocb karbad.

Inrättningen kan samtidigt lemna ett hundra tjugu bad, och på onsdagar
och lördagar till och med två hundra. Vattnet erhålles inom själfva badhuset,
ur en brunn med 350 kvadratfots yta och 12 fots djup och riklig tillgång,
ungefär 40,000 kannor samladt vatten af omkring 10 graders temperatur samt ren och
klar färg.   Efter ett helt dygns pumpning är brunnens yta blott obetydligt sänkt.

På en inre gård finnes maskinrummet med 2 stora ångpannor af
Bergsunds tillverkning, 1 stor cirkulerande vattenpanna, 1 tretio hästars ångmaskin
och en stor pulsometer, som befordrar vattnet upp till reservoarerna. Bak om
maskinrummet är en liten ljusgård för den elektriska dynamomaskinen, som
förfärdigats af Schuckart i Nurnberg.

Aftonbelysningen besörjes af 200 elektriska glödlampor. Ledningarna äro
från Luth & Rosén samt uppsatta af ingeniör Luth. Ett stort antal svenska
industriidkare ha för öfrigt bidragit till detta badhus. Så ha A. Rundqvist & komp.
lemnat rörledningsmaterielen och utfört rörledningarna. Lomma cementbolag har
förfärdigat de stora mosaikarbetena. Ligna aktiebolag har utfört allt snickeriarbete.

Uppvärmningen sker genom kaloriferer, som matas af ånga och äro tagna
från Körtingska fabriken i Hannover. Luftvexlingen verkställes genom tre stora
trummor, hvilka leda frisk luft in i stora väntsalen och därifrån vidare i de
särskilda lokalerna. Genom i dessa trummor anbragta kaloriferer erhålles
drifkraften  till denna uppvärmning. Därjämte användas två stora, af ångmaskinen
drifna fläktar, af hvilka den ena infläktar frisk och den andra utsuger skämd
luft.  Den inpumpade friska luften kan genom kaloriferer vintertiden uppvärmas,
innan den införes i de särskilda rummen.

Utan dessa hjälpmedel från den nyaste ingeniörskonsten och
denna af professor Curman och arkitekterna med öfriga biträden i
stort och smått uttänkta anordning skulle denna helsovårdsanstalt icke
kunna uppfylla sitt höga ändamål.  Nu gör hon det på ett fullt
tillfredsställande sätt och hon lemnar sin upphofsman tillfälle att
praktiskt tillämpa hvad han förnämligast anser vara en sådan inrättnings
hufvuduppgift.  Det är i synnerhet två vigtiga nyheter i badning, som
hos oss införts redan genom upprättandet af badhuset vid Malmtorgsgatan.  
De äro det s. k. romerskt-turkiska badet och den förbättrade
formen af finska ångbadstugan.  Det förra är ett ytterligt tort och
hett luftbad, anordnadt efter mönstret af det antika romerska badet,
sådant det fortlefvat i österlandet, med dess strängt skilda badlokaler
af olika värme och fuktighet, dess tepidarium, caldarium, sudatorium, 
lavacrum och frigidarium.

Det är egentligen en entusiastisk irländare, David Urquhart, som
har förtjänsten af att, under slutet af 1850-talet, ha i vesterlandet
bekantgjort det turkiska varmluftsbadets egendomliga teknik och
konstruktur, medan en d:r Luther i Wittenberg under namn af
»Römisch-irische Bäder» först infört denna badform, 1862, i Tyskland.  Vid
ett besök i Wittenberg hos denne ättling af den store doktor Mårten
fick Carl Curman idén och planen till vårt första turkiska bad med
dess österländska användningssätt, dess »massage» och »shamponering».  
De konstruktiva anordningarna för uppvärmning och ventilering 
o. s. v. gjordes i smått efter det bekanta, storartade Hammams
vid Jermingstreet i London.

Hvad åter beträffar den finska badstugan, som äfven hos oss i
århundraden åtnjutit det största nationela anseende, så torde ock den
vara en kvarlefva från den romerskt-grekiska odlingen, hvilken
kommit till oss på annan väg och därunder undergått betydande
förändring.  Den hade så småningom dels förfallit till ett det simplaste
ång- och imbad af ganska hälsovidrig beskaffenhet, dels kvarstått på
en alt för primitiv ståndpunkt för att kunna motsvara nutidens äfven
måttligaste fordringar, hvarför den kräfde en väsentlig förändring.  En
sådan försöktes i det nya badhuset vid Malmtorgsgatan, där man,
med bibehållande af dess ursprungliga grundkaraktär af fuktigt
varmluftsbad med växlande värme genom trappformig fördelning af
badlafvarne, införde en enkel och rationel konstruktion för ständig
uppvärmning och ventilering samt reglering af fuktigheten, med rymliga
bassänger, duscher, m. m., och således möjliggjorde att detta nyttiga 
bad kunde vara ständigt tillgängligt för alla samhällsklasser till pris
som är öfverraskande lågt, om man jämför det med hvad dylika bad
kosta i det öfriga Europa.

Efter mönstret af de förbättrade badstugorna för män och för
kvinnor i badinrättningen vid Malmtorgsgatan har en mängd sådana
badstugor uppstått i olika delar af Sverige, men en ytterligare
fulländning har denna badform vunnit i hadhuset vid Stureplan, där första
klassens finsk-ryska varmluftsbad, med den solida anordningen för
uppvärmning, luftväxling och öfrig badteknik, som ock för
bekvämlighet och prydlighet, torde med skäl kunna anses som ett mönster i
sitt slag. Och vill man se ett riktigt egendomligt »folklif» i
naturtillståndet, skall man en lördagsafton taga i betraktande tredje klassens
badstu, där ett, man vore frestad att säga oöfverskådligt antal nakna
kroppar under skämt och höga rop vältra sig omkring hvarandra.
Det är såsom vore man vittne till en scen ur Dantes »Inferno», taget
på skämt. Somliga lördagsaftnar bada där öfver fyra hundra
personer. Ordningen är ej lätt att upprätthålla, men bibehålles dock
mycket lugnt af en enda poliskonstapel, hvilken i full uniform uppenbarar
sig bland de hundratals nakna kropparne och i det tillståndet får sig
ett grundligt fyratimmars svettbad.

Det turkiska badet har sedan sitt öppnande lemnat 85,000 bad, och
ångbadstugan 315,000 andra klassens samt 575,000 tredje klassens bad, d. v. s.
nära en million af dessa nya badformer. Blott en tiondedel af dem har
begagnats af kvinnor. Inom alla arter af bad, vare sig kalla eller varma,
finner man således Stockholms kvinnor underlägsna i antal. Sedan badhuset
vid Malmtorgsgatan öppnades, ha där lemnats i alt 2,750,000 bad, af hvilka
ungefär en tredjedel begagnats af kvinnor.

En ny medicinsk badform är nyligen införd med fullständig
allmän elektrisation, medelst såväl faradisk som galvanisk ström.

***

Nya Stockholm nöjer sig dock icke med blott två stora
badinrättningar, äfven om de äro så fullständiga och mönstergilla som
de Curmanska. Under det dessa uppstått och utvecklat sig, har
badinrättningen på Gamla Norrbro också sökt följa med tidens
fordringar, och nya sådana anstalter ha i andra stadsdelar sökt
tillfredsställa det alt mera ökade behofvet efter grundliga tvagningar och
upplifvande badbehandling.

Södermalmsbon behöfver också sådan behandling, och det är långt
för honom till Malmtorgsgatan, ännu längre till Stureplan. Han
måste ha en badinrättning på närmare håll, åt minstone en som kan
lemna bad af enklare beskaffenhet. Och kunde den inrättningen äfven
tjäna allmänheten med klädtvätt, vore ett dubbelt ändamål därmed
uppnådt. Så uppstod Södermalms tvätt- och badinrättning vid
Badstugatan, med ena sidan ut åt Söder Mälarstrand.

Inbjudning till aktieteckning utfärdades 1875 af d:r F. W. Warfvinge, nu
mera öfverläkare vid Sabbatsbergs sjukhus, förste stadsläkaren, d:r C. G. Grähs,
professor F. A. Cederschiöld, d:r L. Thegerström, d:r G. H. Stoltz samt direktör
A. Oldenburg. Aktiekapitalet var 125,000 kr. I början hade man tänkt endast
på en badinrättning och denna skulle läggas vid Högbärgsgatan, men den
planen fans vara mindre tillfredsställande, och bolaget köpte en gammal egendom
vid d. v. Lilla Badstugatan och förändrade den till en med tvättanstalt förenad
badinrättning, hvilken senare började sin verksamhet på våren 1877. På hösten
samma år öppnades tvättinrättningen. Efter några år måste dock en fullständig
omändring göras, men bolaget hade då också åsamkat sig ganska stor skuld,
uppgående jämte aktiekapitalet, som redan förut höjts till 171,000, till 309,000 kr.,
hvaremot dock svarade tillgångar i egendom, inventarier m. m. till samma belopp.

Badinrättningen företer en ganska prydlig anblick i sitt inre. Alt är
fint och putsadt. Väggarne i första klassens varmvattenbad och duschrum 
samt i samma klass bassäng, dusch, ångskåps- och borstrum äro
klädda med belgisk marmor; tak och väggar i första klassens varmluftsrum 
ha en beklädnad af måladt porslin. Här finnas endast två klasser.

Första klassens varmvattenbad utgöras af 14 herr- och lika
många damrum. Första klassens varmluftsbad äro 11 jemte stort
utrymme för bassäng och duschrum. Afgiften för denna klass är 1
kr., d. v. s. 25 öre billigare än i de två stora badinrättningarna. Ett
karbad i andra klassen kostar här endast 50 öre mot 75 i de nyss
nämda. Varmvattenkaren med afklädningsrum i denna klass äro 10.
Badkaren äro endast af trä.

Äfven här användas kvinnor till badbetjäning, men med den skilnad, 
att dessa äro unga. Södermalmsinrättningen påstår sig ha funnit
detta fördelaktigt, emedan de unga äro kraftigare och således kunna
göra badbehandlingen verksammare. Inga olägenheter ha derigenom
uppstått, försäkrar föreståndaren, hr C. G. Pettersson.

I badinrättningen lemnades 1886, då inrättningen dock till stor del stod
under ombyggnad, 66,991 bad, af hvilka 50,820 på manliga och 15,171 på
kvinliga afdelningen.

I maskintvättafdelningen, hvilken inrymmes i 4 våningar och är ganska
intressant att bese samt där alla nyare ändamålsenliga maskiner användas,
tvättades samma år 227,670 kilogram kläder, utom inrättningens eget badlinne, på
33,336 kg. I handtvättafdelningen uthyrdes 9,703 dagplatser och 40,080 timplatser.

På ett och annat ställe, äfven i aflägsna trakter, kan man finna
någon liten badinrättning. En sådan ligger vid Erstagatan på Söder
och är förenad med tvättinrättning. En något större finner man i
hörnet af Regeringsgatan och Jutasbacken, och en ännu större, som
till och med gör anspråk på att vara en badanstalt af en viss 
betydenhet, anlades 1885 vid Gamla Kungsholmsbrogatan, på andra
sidan om järnvägen. Alla bidraga att hålla nya Stockholm vid friska
vätskor.

***

Emedan badinrättningen vid Malmtorgsgatan står i så nära
förening med det medico-mekaniska institutet i samma hus, ansågo vi
oss böra skildra henne i samband därmed och på samma gång äfven
omnämna nya Stockholms öfriga badanstalter, men återvända nu
till gymnastikinrättningarna, ej mindre vigtiga samhällsnyheter.

Redan i maj 1885, således ett halft år före den nya
badinrättningens öppnande, invigdes det nya
medico-mekaniska institutet i samma hus vid
Stureplanen. Allmänheten rusade kanske icke
dit, men förståndiga ladugårdslandsbor funno
det dock förträffligt att ha en sådan
hälso-anstalt i sin egen stadsdel, och institutet
vann snart lika stort förtroende som det
gamla vid Malmtorgsgatan. Visserligen har
man i den trakten Humlegården, Karlavägen
och äfven Vallhallavägen, alla tjänliga till att
skaffa frisk luft och den kroppsrörelse, som
lustvandringar kunna gifva, men man har
ofta icke tid att gå ut och gå. Dessa nya
stadsdelars inbyggare äro till stor del ämbets-
och tjänstemän, grosshandlare och annat kontorsfolk, vetenskapsmän,
skriftställare och öfriga kammarsittare. De äro i behof af motverkan
mot detta ensidigt stillasittande lefnadssätt, och en icke ringa del af
dem lider otvifvelaktigt af en ansträngd andlig verksamhet. Sådan
kan verksamheten verkligen vara i Humlegårdstrakten. Där, liksom
öfver alt i vår öfveransträngda tid, finnas också nevralgier och
skrifvarsjuka, för att icke tala om nevrasteni och magkatarr. Mot alla
dessa åkommor fordras kraftigare medel än en och annan liten
promenad.

Alfred Levertin.

Det nya medico-mekaniska institutet var således efterlängtadt. D:r
Alfred Levertin, känd badläkare och nu mera intendent vid Varbergs
hafsbad, där han träffas hvarje sommar, samt äfven, såsom förut
varande biträde vid det Zanderska institutet, erfaren gymnast, öfvertog
ledningen af den nya anstalten. Och nu gifvas här hvarje dag rörelser 
i dessa stora, fina och luftiga lokaler.

Där kan man mellan den 1 oktober och medlet af maj få sig en
riktigt genomgående bålrullning, en för äfven de mest trångbröstade
naturer välgörande bröstlyftning, en armrullning, en nackböjning,
liksom en alldeles utmärkt bäckenhäfning och lika välgörande
bäckenvridning, förträffliga magspänningar och maghackningar, hvilka senare
lära med framgång motarbeta svårmod.  Är tankegången trög, skyndar 
man till d:r Levertin och låter gifva sig en hufvudhackning.

Det är klar logik i hvart enda hjul på alla dessa femtiotvå
maskiner.  Hvar enda del är satt dit för ett bestämdt ändamål till vår
kroppshyddas underhållande och förkofran.  Det är fullständig
följdriktighet från rem till rem.  Och de drifvas med ånga och anda.  
Det är andan, som sätter ångan i fart, och ångan drager remmarne,
hjulen och tillhyggena, och alla dessa bulta hälsa i usla
människokroppar.

Tröttnar man på att bultas och vridas, har man här, så väl
som på öfriga gymnastiklokaler, tillfälle att inhämta de färskaste
nyheterna, vare sig i tidningsrummet eller i gymnastiksalen, där man
alltid har bildadt umgänge och träffar väl underrättade stockholmare,
som icke dölja hvad de känna om ställningar och förhållanden i
samhället samt om sina medmänniskors närmare omständigheter.  I det
fallet äro våra gymnastikinrättningar mer än badanstalterna liknande
de antika baden, som alltid voro nyhetsbörser.

Interiör från Ladugårdslands medico-mekaniska institut.


Ladugårdslands medico-mekaniska institut besökes i hvarje termin af
omkring fyra hundra personer, af hvilka omkring 250 herrar.  Damerna äro så
väl här, som i badinrättningarna, icke så talrika.  Men en stor del af dem har
sitt hushåll att sköta eller är bunden af annan verksamhet just på de timmar,
kl. 12—2, som äro anslagna till kvinlig gymnastik. Herrarnes timmar äro kl.
½ 8—10 f. m. samt kl. 1½ 3—½ 5 e. m., en vida bekvämligare tid.

Fyra hundra är ej öfverdrifvet mycket, i synnerhet när man
besinnar, att Ladugårdslandet eller, om man ovilkorligt vill använda den
nya, ohistoriska benämningen, Östermalm har några och tretio tusen
invånare, samt att, såsom ofvan visades, en så stor del af dem
företrädesvis är i behof af gymnastik.  Nödvändigt torde ock vara, att
friplatser bereddes för obemedlade.  Åtskilligt göres väl i den vägen
af föreståndaren, men utan statsanslag kan dock föga uträttas.  De
medico-mekaniska instituten torde väl ha gjort sig förtjänta af offentligt 
understöd, men så långt har nya Stockholm ännu icke kommit.

***

Liksom den Zanderska gymnastiken är i samma hus som
badinrättningen vid Malmtorgsgatan och den Levertinska i den nya
badinrättningens hus vid Stureplan, finnes ock en gymnastik strax intill
Södermalms badanstalt, icke i samma hus, men i den närbelägna
Mariahissens byggnad.  Där användas två stora gymnastiksalar med
tillhörande mindre rum, en luftig, ljus och ändamålsenlig lägenhet
med fri utsigt öfver en stor del af Stockholm.

I den lägenheten har löjtnant W. Åman nu någon tid sökt
friska upp södermalmsborna på samma sätt som d:r Zander bearbetat
norrmalmsmänniskorna och d:r Levertin egnat sig åt hälsoförbättringen
i den stora stadsdelen öster ut.  Från medlet af september till långt
in i maj beredes där tillfälle att begagna uteslutande mekanisk eller
endast manuel eller ock båda dessa slag af gymnastik i förening.  
Därigenom skiljer Södra gymnastiska institutet sig från Gymnastiska
centralinstitutet, som använder endast manuel behandling, och från de båda
medico-mekaniska instituten, i hvilka nästan endast mekanisk begagnas.

Löjtnant Åman började sin verksamhet tillsammans med kapten
C. V. A. Ankarcrona och med biträde af den gamle, mycket bekante
gymnasten och tecknaren R. Brouhn, hvilken länge hade både
gymnastik och teckningsskola i stadshuset.  Åman och Ankarcrona hade
sitt institut i det gamla Von-der-Nootska eller Martevillska huset
vid S:t Paulsgatan, som varit användt till så många olika ändamål,
holländskt sändebudshus, holländsk och tysk reformert kyrka, 
tobaksfabrik, boktryckeri o. s. v., men ständigt bibehållit sitt prydliga
utseende och sin vackra, trädplanterade gård. I det huset fortsätter
kapten Ankarcrona sin gymnastiska verksamhet, under det löjtnant
Åman med biträde af med. d:r Astley Levin, som både inom och
utom Sverige studerat medicinsk gymnastik, samt flera andra
medhjälpare, så väl manlige som kvinliga, i sin nya lägenhet behandlar
ett stort antal patienter, af hvilka de flesta, här som annorstädes,
tillhöra mankönet. På denna gymnastik har ock lemnats kostnadsfri
behandling åt ett tiotal medellösa personer.

***

Nya Stockholm är rikt pä gymnastiker och gymnaster. Det skulle
varda alt för vidlyftigt och taga upp ett för stort utrymme, om vi
försökte nämna dem alla. Vi erinra endast, att utom de nu nämda
offentliga och enskilda instituten finnas här ock åtskilliga enskilda.
Vi ha t. ex. Brandts, Cederschiölds, m. fl. Sjukgymnastik har redan
länge meddelats af enskilda gymnaster med manuel behandling, och
under senare år har dess utom massage särskildt gifvits af män och
kvinnor, unga och gamla, bildade och obildade, skickliga och
oskickliga. Handteringen var länge fri och okontrollerad, och detta gjorde
icke als något intrång i yrket, tvärt om, ty stockholmarne skilja sig
i det afseendet icke mycket från landtbefolkningen i Sverige: de ha
mycken smak för kvacksalverier. I medicin och kirurgi alldeles
okunniga samt från hvarje anatomisk kännedom fullständigt fritagna gamla
fruntimmer, för att nämna endast nu aflidna, en jungfru Åhrberg, en
mamsell Danell och andra, njuta bland en stor del stockholmare
mycket större aktning än våra förnämste läkare, hvilka fullständigt
visat sig vara både lärde vetenskapsmän och skicklige praktici.

»Ja si, doktorerne förstå sig inte på't», heter det. Men det göra
naturligtvis »doktorinnorna», de alldeles oexaminerade och äfven
alldeles ostuderade, hvilka lyckats någon gång hjälpa en patient, som
kanske icke behöft annan hjälp än naturens, men flere gånger kommit 
stor skada å stad. De senare fallen äro må hända ej alltid
bekanta, men äfven då de bekantgöras, tror man ej på uppgiften.

Detta är ett egendomligt drag hos vårt svenska folk på landet
och i städerna, och själfve Boltzius hade nog funnit godt fält för
sin verksamhet äfven i Stockholm, om han här tillåtits praktisera
»hälbrägdagörelsen genom tron». Den bekante »gryndoktorn» på
Söder är ett lysande bevis på den tillit som skänkes den ostuderade
tilltagsenheten. Sak samma har förhållandet varit med åtskilliga
massörer och sjukgymnaster af båda könen. De tillätos en tid husera
alldeles okontrollerade.  Detta har dock på den allra senaste tiden
förändrats.  Nu mera är det icke tillåtet hvem som hälst att meddela
sjukgymnastik, ej häller att praktisera den del däraf som kallas
»massage».

Bland de elever, som årligen antagas vid gymnastiska centralinstitutet,
bestående af i synnerhet militäre, men äfven civile unge män, som skola utbildas
till instruktörer i gymnastik och vapenföring, finnas också de som vilja verka
såsom enskilde sjukgymnaster.  Hvart annat år antagas unga kvinnor för att
genomgå kursen och utbildas till gymnastiklärarinnor och kvinliga sjukgymnaster.  
Då sådana elever styrkt sig ha genomgått den
föreskrifna lärokursen och däröfver erhållit betyg om
godkända insigter, förklarar medicinalstyrelsen dem
behöriga att utöfva verksamhet såsom sjukgymnaster.  
Antalet af sådana behörigt dokumenterade gick vid
slutet af 1887 till omkring ett par hundra för hela
landet, hvaraf ungefär hälften har sin verksamhet i
hufvudstaden.

Examinerad skall man således nu vara
— så vida man ej förut idkat yrket oexaminerad.  
Medicinalstyrelsen har med en bra
långt gången fördragsamhet ansett sig icke
böra förbjuda hittills praktiserande oexaminerade 
sjukgymnaster och massörer att fortsätta 
sin verksamhet.  Det är således endast
de nya som skola ha genomgått kursen och fått betyget »godkänd», men
äfven de gamla hugnas med medicinalstyrelsens tillåtelse att praktisera.

Det är i synnerhet en sedan längre tid här praktiserande, fullt
vetenskapligt bildad sjukgymnast som, utan att de öfriga kunna däraf
känna sig tillbakasatta, må framhållas såsom »representativ» på detta
område.  Det är C. H. Liedbeck, som utbildats under Branting och
Hjalmar Ling samt i London under Georgii och åtnjuter stort anseende
för manuel behandling.  Med sådane män som Liedbeck och de ofvan
nämde har nutidens Stockholm befäst sitt anseende såsom främst
bland de platser, där fullt vetenskaplig sjukgymnastik meddelas, skulle
här också finnas en och annan mindre vetenskaplig gymnast.

C. H. Liedbeck.

*



VIII.

Högtider och fester.

Nya Stockholm följer fädrens bruk och glömmer ej att
helighålla de gamla högtiderna. I det afseendet är kanske
ej mycket förändradt. Redan i oktober börjar man tänka
på jul. Medelklassens och till en del äfven aristokratiens
unga damer gå omkring i tapisseribodarne och välja brodérmönster.
Stockholms manliga befolkning finner jultiden ännu tämligen aflägsen
och uppskjuter tanken på julklappars inköpande. Uppskofvet gäller
hela november, men fruntimmernas flit är då stadd i tillväxt.

Bodegarne börja ordna utställningarna i sina fönster, tills vidare
endast på försök och för att gifva allmänheten en liten försmak af
hvad komma skall. Hufvudstadens damer träffas oftare än förr på
Drottninggatan och Vesterlånggatan, stanna långa stunder utanför
Lemans ena hörn, kasta äfven en blick på andra hörnet, fantisera ej
sällan framför Möllenborgs, Ambrosii, Millbergs och Hallbergs fönster, draga
en åstundans suck utanför Larsons lockande rutor och gå helt
dristigt in till fröken Torsk för att låta henne i förtroende veta ett och
annat om smak för broscher och armband, endast för den händelse,
att fruntimmernas manlige fränder skulle komma in och fråga på
något glänsande. Man kan inte vara nog förtänksam i det fallet.
Olyckligtvis infinna fränderna sig först mycket närmare jul, kanske ej
förr än på själfva julaftonen, men det kan ej skada, att ha sagt
ifrån i tid.

Från Hallberg och Carlman och de andra med guld och juveler
och silfvertoalettprydnader är det icke långt till Lejas, och komma
i julklappsfunderingar omkringströfvande damer väl dit, är ej lätt
för dem att slippa därifrån. Man måste se hela lagret på den dyra
sidan och den billiga, uppe i våningarna och nere i bazaren, trappa
upp och trappa ned, ut och in, härs och tvärs. Och så skall man
in till Meeths.

Det där tager tid, men är alldeles oundvikligt några veckor före
jul, äfven om arbetena där hemma skulle komma på efterkälken.
Kanske att Handarbetets vänner nu såsom alltid varda vänner i
nöden. Deras lokaler äro fylda från morgon till afton.

Herrarne gå endast in till Sörmans då och då, men ännu köpa
de ingenting. Så är man, utan att man ens tänkt derpå, långt inne
i december. Man börjar tala om julväder. Anders har händelsevis
»braskat», och nu skall jul naturligtvis »slaska», hvilken utsigt gör
bodhandlarne ganska modstulna. De äro så ofantligt beroende af
väderleken. Men köparne måste lockas, måste med starka medel
dragas till hvar enda bod. Upplysningen stiger för hvarje afton och
lyser lika klart, stundom bländande, i »magasinens» — en
stockholmsbod med någon aktning för sig själf och med berättigadt anspråk på
aktning hos allmänheten kallar sig magasin — nedra våning och i
de öfra. Man riktigt öfverträffar sig själf i »étalage», denna svåra
konst, som ännu för icke så ofantligt länge sedan var föga känd i
Stockholm, men nu för hvarje år gör storartade framsteg, konsten
att visa hvad man har och visa det på ett sådant sätt, att ingen
annan kan visa maken. Hvilken täflan i det afseendet mellan våra
handelsbodar! Huru annorlunda ser det icke ut i nya, mot hvad man
såg i gamla Stockholm.

Det var en klagan, som hördes på de tider, då bodarne voro
små, illa upplysta och dåligt försedda och då bodegarne i synnerhet
icke förstodo att visa fram hvad de hade, och den klagan innehöll
en försäkran, att »tiderna voro mycket dåliga», att man sålde litet
och förtjänade ännu mindre. Samma klagan hör man ännu, och
vanligtvis tillägges: »andra jular hade vi förr» .... Och likväl äro
Stockholms handlande ännu ej rigtigt utarmade!

Det frostar upp, det faller snö och vi få ett litet nätt före.
Anders braskade, men det gör julen också. »Gamla märken stå icke.»
Ansigtena klarna. Man glömmer att klaga öfver de dåliga tiderna.
Gatorna äro öfverfylda af människor. Bodarne äro ej häller tomma.

Söndagen näst före jul är inne. Det är den mest egendomliga
söndag på hela året, en söndag, som egentligen icke är någon
söndag och likväl mera festlig än söndagarne i allmänhet. Kyrkorna äro
ej mycket besökta. De burgna familjernas fruntimmer ha icke tid att
gå i kyrkan, ej ens om deras favoritpredikant är i tjänstgöring.
Julstöket är i full fart, och broderierna, virkningarna, handarbetena af
alla slag måste påskyndas. De fattigare familjerna äro ännu strängare
sysselsatta. Det gäller att förtjäna en styfver till jul, och nu har man
blott ett par dagar igen. De ensamma sömmerskorna ha icke sofvit
på flere dygn. De ha knapt så mycken kraft kvar, att de kunna
trampa symaskinen, och likväl surrar denna utan uppehåll. Under
juldagarne får man hvila ut. Det gäller blott att icke stupa innan dess.

Bokförläggarne, boktryckarne, bokbindarne ha arbetat i förskräcklig 
brådska ända till ett par dagar före högtiden. Julliteraturen
måste naturligtvis ut före jul. Författarne och öfversättarne voro
färdiga redan i oktober, många långt förut. Nu är det bokspeditörernes
och bokhandlarnes tid. Nu ordnas snillefosterna på boklådornas
diskar och i deras fönster. Det måste ske med smak och likväl med
yttersta skyndsamhet.

Alla ha brådt om, och likväl draga stockholmare i tio tusental
omkring på stadens gator. Det ser ut som ingen af dem hade
något att göra. Det är de söndagslediga, som icke äro berörda af
julbrådskan, och det är kanske också åtskilliga som, oaktadt brådskan,
måste ut och se på bodfönsterna, hvilka på aftonen lysa mera
bländande än någonsin, locka med ännu sinrikare utställningar af ännu
präktigare varor.

Det ser festligt ut öfver alt. Den mest besökta gatan är
Drottninggatan och likaledes dess ingångsport Fredsgatan. Från
Fredsgatans hörn till Kungsgatan, äfven längre upp, men i synnerhet från
nämda horn till Mästersamuelsgatan drager hela aftonen en tätt
sammanträngd skara på hvardera gångbanan, rörande sig i motsatt
riktning. På den kvällen iakttages trottoarordningen ganska noga. Man
håller sig alltid på vänstra trottoaren. Äfven på körbanan röra sig
fotgängare i tusental, iakttagande samma ordning.

Öfver alt är något att se i de upplysta fönstren, men man får
ej stanna länge framför hvarje bod. Det skulle orsaka stoppning i
den sakta framglidande folkströmmen, och det fördrages icke af
poliskonstaplarne, hvilkas kaskar blänka allestädes i hopen. Framåt! så
är polisens bud, och framåt går det, om ock blott i sakta skridande.
Svårast är kanske att förmå de skådelystna att lemna platsen framför
Holländska magasinet, som oaktadt sitt främmande namn utställer
svenska folkdrägter på figurer. Ett år såg man där ett par dalkullor;
året derpå hade familjen ökats med åtskilliga småkullor. Så raskt
kan det gå. Hvem vet huru långt det kunde gå, om Holländska
magasinet icke beslutat att själft sluta sina dagar.

Andra lockelsepunkter, der stockning vanligtvis uppstår, äro
nedanför Labatts fönster med idel fina fruntimmersvaror, samt
blomsterbutikerna, hvilka täfla i smakfull sommarskrud vid jultiden och
dess utom söka väcka uppmärksamhet genom särskilda dekorationer
i tempel, grottor o. s. v.  Boklådsfönsterna äro äfven lockande med
sina kalendrar, barnböcker och granna bokband i allmänhet, sina stora
planscher och fotografier i bländande belysning. Och leksaksbodarne
sedan! Det är ej lätt att få barnen från de fönstren. Och barnen
äro naturligtvis ute alle samman. Det är en högtidsafton, som de
icke kunna försumma, en ögonfägnad och en förhoppningarnas fest,
ty — hvem vet? — just det vackraste de sett den kvällen, midt i
julglansens trollverld, få de kanske till julklapp, få ega det hemma
hos sig och njuta af det för egen räkning. Ja, det är en
förtjusande afton.

Julmarknaden.

Regeringsgatan är sannerligen ej häller folktom, och i sin början
kanske ännu mera befolkad än Drottninggatan. Det gäller att få se
hvad Leja's ha att visa, och det är i sanning icke litet. Utanför de
fönstren och i ingången till godtköpsafdelningen är folkskockningen så
tät, att polisen kan föga eller intet uträtta.

Men mäktiga folkströmmar draga också öfver Norrbro, upp för
Lejonbacken, snedt öfver borggården, bort till Slottsbacken och
Stortorget, där nya Stockholm ärft gamla Stockholms »julmarknad», den
som i långa tider var julens enda. Då julen fordom nalkades, 
slog stadens handtverksidkande borgerskap upp sina klumpiga
trästånd på stadens Stortorg, den historiskt ryktbara platsen, och där
stälde de sig sjelfva eller sina hustrur och döttrar för att falbjuda
de till högtiden förfärdigade handtverksalstren, och stadens invånare
af alla åldrar, men barnen förnämligast, gingo omkring och falkade
på den inhemska slöjden. Ingen »bönhas», det är icke
burskapsegande handtverkare, understod sig att göra anspråk på en sådan
ståndplats.

Då var julmarknaden alt. Eisen vid Regeringsgatan och Eurenius
vid Lilla Nygatan hade ännu icke börjat täfla med marknadsstånden.
Då viste stockholmsboarne icke af några leksaksbodar här och där
i staden, och det föll de äldre icke in att köpa julklappar annorstädes
än i marknadsstånden hos bokbindarefrun, kammakarefrun,
tenngjutaremamsellen och guldsmedsfrun. Äfven sedan Eurenius börjat draga
till sig en god del af leksaks- och bosättningshandeln samt Warodell
vid Riddarhustorget gjort sig känd genom finare smideshandel och
stort lager af Rörstrands fajanser, gick man dock ännu till Stortorgets
julmarknad.

Nu är det annorlunda. Nu är det icke mästaren, allra minst
den till fabrikör upphöjde handtverkaren, som sätter sig i stånd på
Stortorget och Slottsbacken. Det är han för god till. Där stå nu
bara fattiga stackare, som köpt sig litet kram för att åter sälja ut
det, idel futtigheter, slöjdens sämst lottade styfbarn, vemodigt dåliga
julklappar, som kostat en spottstyfver och säljas för en spottstyfver.

Af de gamla stadiga och kölden någorlunda utestängande
plankstånden finnas nu mera ett mycket litet antal. De flesta
marknadsbutikerna bestå af tunn väf, uppsatt på några träribbor och hvilken
låter kölden och snön tränga igenom och stelna de arma säljarne.

För hvarje plats erlägges en afgift af 6 kr., hvilken skall vara inbetald å
stadens kassakontor några dagar förr än marknaden öppnas. Inga salustånd få
foras till marknadsplatsen förr än dagen före marknadens början, hvilken nu
brukar infalla på den 20 december, och inga stå kvar där före utgången af
nästföljande helgfria dag efter marknadens slut, som nu mera är den sista
december. Förr räckte marknaden till trettondagen, och ännu längre till baka till
tjugondag jul.

Denna fattigmans marknad är likväl ännu kär för mången
gammal stockholmare, hvilken, ehuru under väsentligt ändrade
förhållanden, därigenom erinras om barndomens glada jular, och äfven den
nutida stockholmsbarndomen finner där nog mången fröjdanledning.
Folk, som drifver fram och tillbaka i julmarknaden, saknas aldrig,
men köparne äro ej många. Säljarne ha otvifvelaktigt icke lätt att
få något öfver sedan marknadsplatsen och öfriga utgifter äro betalda;
följderna af en omild väderlek få de nog kännas vid.

Några nya uppfinningar i den lilla industrien utmärka just icke
vår julmarknad. Undantagsvis kan man få se en ny leksak, mest i
frambringande af oljud. Vanligvis äro dessa uppfinningar dock icke
svenska, utan hit införda från utlandet. Den svenska leksaksslöjden
är icke uppfinningsrik.

Under det man fryser, kanske äfven svälter i de tunna
väfstånden på Stortorget och ännu värre på Slottsbacken, där vinden och
snöyran ha friare spelrum, svettas säljarne i de folkuppfylda
bodarne vid Vesterlånggatan, gamla och nya Stockholms lifligaste
handelsgata, åt minstone jämförelsevis lifligare än de ofvan nämde stora
Norrmalmsgatorna. Men kommer man upp åt Söder, är det slut med
lifligheten. Den stadsdelen har många aktningsvärda salubodar, och
äfven de ha naturligtvis andel i julhandeln, men betydande äro de
icke, ej häller synnerligt påkostade i utstyrsel. Ungefär det samma
kan man säga om det aflägsnare Norrmalms och Kungsholmens samt
äfven om Ladugårdslandets butiker, med undantag dock af dem som
finnas vid Sturegatans början och till en del vid Humlegårdsgatan.

Julhandelns lifligaste uttryck skådas kanske hos Josef Leja, men
den handeln förekommer litet hvarstädes i Stockholm, och äfven den
tarfligaste diversebod i utkanterna får väl sin andel. Det är likväl i
synnerhet i trakten omkring Gustaf Adolfs torg och ett stycke uppåt
Drottning- och Regeringsgatorna, vid Kungsträdgårdsgatan och
Norrmalmstorg samt längs hela Vesterlånggatan och äfven vid Nygatorna
som den handeln riktigt blomstrar.

Redan flere dagar före jul börjar en särskild, om icke blomstrande,
dock grönskande affär på de flesta af våra torg. Det är
julgransmarknaden. Huru många små granar införas till Stockholm i
veckan före jul kunna vi icke uppgifva, men antalet torde få räknas
i tusental. Nu mera stå de uppradade öfver alt, och ju närmare
man kommer till julaftonen, dess grönare äro utsigterna. Vanligtvis
säljas alla, åt minstone de flesta, men prisen falla stundom till en
obetydlighet på sjelfva julaftonen. Stora, raka granar kosta ett par dagar
före jul ett par kronor, kanske ännu mera, men nedprutas på julaftonens
morgon, i fall tillförseln är riklig, till hälften och därunder. Mindre
ståtliga exemplar säljas ofta till vrakpris.

Förr var det landtbefolkningen själf som ej blott forslade
granarne till staden, utan äfven stannade kvar för att sälja dem. Så
sker väl ännu till en del, men flertalet af dem som nu hålla granar
till salu på gator och torg äro mellanhänder, spekulanter, som gå
landtbefolkningen till mötes långt ut på landsvägarne och köpa hela
partier af tillförseln samt sedan återsälja dem i detalj. Stundom kunna
på det sättet goda affärer göras, stundom uppstår förlust, och det är
ingen glad syn att sent på julaftonen se en gransäljare, som fåfängt
utbjuder en kanske icke ringa återstod af partiet, under det han
springer bredvid sin vara för att hålla sig varm, stampar i snön och blåser
i de stelnade fingrarne. Bredvid stå kanske några fattiga barn, som
så gerna ville ha en gran med sig hem — mor har ej haft råd att
köpa någon i år — men de kunna ej ens till det billiga pris som nu
fordras förskaffa sig den julfröjden.

Om någon möjlighet är, skall hvarje familj i Stockholm ha
julgran, om icke annan, dock en helt liten att ställa på bordet eller
kanske endast en af papper, men då en lysande. I det afseendet är
nya Stockholm fullkomligt likt det gamla. Och granen skall alltid
prydas med sötsaker och lysande krimskrams samt med små färgade
vaxljus. Seden bibehålles vanligtvis äfven hos familjer, hvilkas
ungdom för länge sedan trampat ut barnskorna.

Julaftonen är inne. Brådskan är större än någonsin. Alt är
stäldt på sin spets. Husfadern går visserligen äfven i dag till sina
vanliga göromål, men innan han begifver sig till kontoret,
ämbetsrummet eller fabriken, besörjer han i största hast uppköpet af en
eller annan julklapp. Hvad som återstår uppskjuter han till middagen,
och det kan hända, att han tager sig ledigt samt äfven lemnar sina
biträden ledighet förr än vanligt. Så. är man fri att egna sig åt
helgen, att gå i butikerna, lacka in julklapparna och skrifva julverser,
ifall man är så pass mycket versmakare.

Men de som icke kunna taga sig ledighet, det är bodegarne och
deras biträden. Långt på eftermiddagen äro bodarne besökta och
fastän de på aftonen ofta stå tomma — alla ha då gjort sina
uppköp — stängas de vanligtvis icke förr än ganska sent.

Ur kyrkfönstren strålar det starkt. Det är högtidlig aftonbön, i
några kyrkor kl. 6, i andra kl. 5, i ett par kl. 4, och mycket folk
infinner sig. Det är med julaftons-gudstjänsten, som med gatupromenaderna 
i skenet af butikglansen söndagen förut — alla människor
äro strängt sysselsatta inom hus, och likväl är det några tiotusental
som icke hålla sig hemma.

Själfva julen inom hus är i nya Stockholm icke olik forna tiders.
Det är företrädesvis barnens högtid i år som i fjol och för
hundratals år sedan, och när fjärdedelen af 1900-talet försvunnit, skall
mången stockholmare ännu erinra sig huru roligt man hade i hans
barndom, då man skref 1886 och 1887. Julgröten finnes på åttiotalet
lika väl som den fans femtio år och hundra år förut samt ännu längre
till baka. Möjligt är att lutfisken däremot fått på många ställen gifva
vika för någon annan fisksort. Julklapparne utdelas på olika sätt i
olika familjer, men afskaffade äro de ej, hvarken i slottet eller i 
stugorna på Skinnarviksbergen, så vida de senare icke äro bebodda af
alldeles utfattiga, och tredje dag jul läsa stockholmarne med stort
intresse i tidningarna om de julklappar som den kungliga familjens
medlemmar skänkt hvarandra. Sådant måste tidningarna ha reda på.

Det gamla bruket, att husbönder och tjänare skulle åt minstone
på julaftonen äta vid samma bord, är nu mera nästan alldeles
bortlagdt. Men i några stora affärer, i synnerhet på stora värdshus,
undfägnas hela personalen den aftonen med en gemensam festmåltid vid
lyckta dörrar.

Ute på gatorna är det tyst och stilla, sedan den egentliga festen
börjat i det inre. Den som vankar ensam på Stockholms gator sent
på julaftonen är utan tvifvel en olycklig menniska. Äfven armodets
barn bruka då hålla sig inom hus, hågkomna åt minstone med det
oundgängligaste, ofta med mycket mera, af dem som det förmå.
Stockholmarens hjälpsamhet är stor och vidt omfattande, än reglerad af
förstånd och samhällsomtanke, än ganska oförståndig, alltid vittnande
om godt hjärta, sällan ett alster af skryt.

Julen är den tid af året, då hjälpsamheten är verksammast. Den
sträcker sig bland annat till den del af samhällets olycksbarn som ej
häller på julaftonen kan skaffa sig annat tak öfver hufvudet än det
tillfälliga i natthärbärget, och går man den kvällen till härbärget vid
Kammakaregatan eller det som är vid David Bagares gata, kan man få se
huru de eländigaste där fira julen genom att åt minstone äta sig mätta.

På juldagsmorgonen ringa stadens alla kyrkklockor redan kl. 7,
och innan kl. 8 äro de festligt upplysta kyrkorna fylda af
julottebesökande. Intet har i det afseendet ändrats under de senare femtio
åren. Den gamla seden att fira julottan i Solna kyrka iakttages ännu
af några stockholmare, bland hvilka åtskilliga vid återfärden rasta på
Stallmästaregården och styrka sig med en julglögg. Erkännas måste
dock, att en icke ringa del af Stockholms befolkning ej gör sig
synnerligt brådt med att lemna sängen på juldagsmorgonen.

Seder och bruk under den öfriga delen af helgen afvika ej
synnerligt mycket från gamla Stockholms: slägtmiddagar på juldag och
annandag; stora och små samkväm under de öfriga dagarne till
årets slut.

Teatrarne uppföra »folkskådespel». Kungl. Stora teatern
försummar icke att på annandagen spela »Vermländingarne» och gifver detta
folkliga tal-, sång- och dansspel kanske på middagen, då aftonen
upptages, af någon opera, under det äfven Dramatiska teatern har en
middags- och en aftonföreställning, den förra med t. ex. »Askungen».
På senare år ha de enskilda teatrarne gifvit föreställningar ej blott
på annandags middag och afton, utan äfven på juldagen, något som
i gamla Stockholm skulle ha ansetts hädiskt. Andra förlustelseställen,
t. ex. »Mosebacke etablissement», äfven kalladt Folies Bergère, Berns
salonger och Blanchs kafé bjuda på aftonföreställningar, i synnerhet
musikaliska och bacchantiska, och öfver alt i staden höras
tingeli-ting och tingeli-tang. Den protestantiska kyrkan blandar sig naturligtvis
icke i dessa förlustelser, och den katolska i Stockholm har öfvergifvit
att bjuda på det fromma nöjet af »Krubban i Bethlehem», som för
några årtionden sedan tillhörde julens förströelser för »barn och tjänstfolk».

Den familjelösa eller från familjen för tillfället frigjorda
befolkningen fyller förlustelseställena och kaféerna, och om egentliga
saturnalia icke förekomma i Stockholm, så är julveckan dock anslagen
till nöjets dyrkan och ett tämligen uppsluppet lefnadssätt. Man söker
så gladt som möjligt göra sig kvitt det gamla året, På nyårsaftonen
äter man åter gröt i familjerna och stannar ofta uppe till efter
midnatt för att önska hvarandra godt nytt år.

Det nya börjar icke, som i gamla Stockholm, med denna mängd af
personliga uppvaktningar och välönskningar, som voro oundgängliga
bland alt »bättre» folk, men nyårskortens antal har däremot tillväxt i
betydlig grad. Huru många gånger har man ej hört talas om, att dessa kort
skulle afskaffas! Men hotelsen har aldrig satts i verket. Skilnaden är
endast, att då man förr skickade tjugu med egna betjänter eller läjde
vaktmästare i hvita bomullsvantar, skickar man nu hundra med
posten. Nyårsdagen, en hvilodag för de flesta stockholmare, är årets
tyngste arbetsdag för brefbärarne. År 1888 kom Stadsposten till
postverkets hjelp och befordrade väl sina tjugu- eller trettiotusen
kort, men postverkets brefbärare pustade ander bördan af öfver två
hundratusen, som utdelades i stadens alla delar och upp för stadens
alla trappor, hitkomna från landets alla orter och äfven från utrikes
platser, men de allra flesta infödda stockholmskort.

Målade, d. v. s. i färgtryck prunkande, kort försöka att vinna
spridning äfven på nyårsdagen, men lyckas dock föga. Sådana ha
sin mesta afsättning på namns- och födelsedagar, i synnerhet bland
de mindre bildade klasserna. De gamla hvita korten med namnet i
sten- eller koppargravyr, nu mera mest i boktryck, äro på nyårsdagen
de öfvervägande, stundom blandade med gula eller gråa skiftningar,
då och då gifvande vika för oskurna, smutsbruna papperslappar, hvilka
för några år sedan förklarades vara »stiliga», men dock aldrig tagit
rigtig fart. Personliga besök äro på nyårsdagen ej synnerligt talrika,
men afläggas inom »societeten», mest af damerna, under den
påföljande veckan och väl ännu längre.

Liksom nyårsafton, utmärkes äfven trettondagsafton ännu i de
flesta stockholmsfamiljer såsom en särskild högtidskväll, på hvilken
risgrynsgröt måste förtäras, men plägseden iakttages dock icke öfver
alt, och tjugondagsaftonen är väl knapt i något enda stockholmshus
nu mera en högtid, hvaremot tjugondagen själf gärna firas med
någon danstillställning. Balerna äro för öfrigt i full gång strax på
nyåret, men tilltaga i antal ju längre det lider i januari, företrädda af
den stora kungl, balen och balerna i »Innocensen» och »Amaranten».

Trettondagsgossarne eller de »tre vise männen» ha icke varit
synlige på senare år, åtminstone icke offentligt, och de slagsmål, i
hvilka desse vise män ofta krossade den i form af en papperslykta
framstälda »stjärnan i österlandet» höra således nu mera icke till
Stockholms julnöjen.

***     

Fettisdagen är en i nya Stockholm nästan alldeles afglömd
högtid. På salutorgen samt kanske i aflägsna »magasin», d. v. s.
bröd- och mjölkbodar, säljes ett och annat fastlagsris, utstyrdt med färgade
fjädrar, men det hör dock nu till undantagen att risen användas, och
de skämtsamma upptågen på gatorna, som stundom urartade till
slagsmål mellan gatpojkarne, synas nu mera icke till. Fastlagsnöjena för
öfrigt höras ej häller af. Men semlan med mandelmassa och mjölk
utgör ännu en stående rätt hvarje tisdag intill påsk.
Passionspredikningarna i stadens kyrkor onsdagar och fredagar äro förbytta till
aftongudstjänster. Det yttre lifvet och de mångfaldiga nöjena ha sin
vanliga nutids gång, under det att den enskilda andakten är kanske
lika varm och nitisk som fordom.

Så kommer påskveckan. Något synnerligt olik årets öfriga veckor
är denna »stilla vecka» väl icke, men gammal plägsed är ännu
iakttagen hos många familjer, att man just då skall gå till nattvarden,
och kyrkorna äro i allmänhet talrikt besökta. Under veckans fyra
senaste dagar hållas de kungliga teatrarne stängda, men enskilda
skådebanor äro nu mera öppna hela veckan, till och med på
långfredagen. Den dagen är ännu stor andlig konsert i
Ladugårdslandskyrkan, då Haydns oratorium »Skapelsen» alltid uppföres för fullt
tempel. På skärtorsdagen hålles generalrepetition, hvilken är fullständig
konsert och besökt af lika mycket folk. Påskdagen öppnas de kungl,
teatrarne åter, och då börjar vanligtvis också den långa rad af
musiknöjen, som sedan räcker till långt fram på våren.

Påsken har naturligtvis icke samma festliga prägel som julen,
men är dock en af många efterlängtad högtid, som gör ett behagligt
afbrott i hvardagslifvet och bereder ett par dagars frihet åt dem som
bära mödans ok vecka in och vecka ut. I kyrkligt afseende torde
påskfirandet ingalunda stå efter julen. I det afseendet har pingst
mindre att betyda, ty den högtiden firas mera i det fria än inom
kyrkmurarne, enär man då har att glädja sig åt vårens ankomst. Om
pingst ej infaller alt för tidigt, företagas många utflygter i
Stockholms omgifningar, och ofta inviges då det stockholmska
sommarlifvet, som är så kännetecknande för vår hufvudstad.

Förr invigdes det lifvet långt innan pingst. Då var första maj
»årets första sommardag», ehuru då, lika väl som nu, kanske knapt
våren hade visat några lifstecken. Nu är den dagens betydelse långt
ifrån så stor. Visserligen beger sig ett stort antal stockholmare, i
fall väderleken ej är alt för ogynsam, ut till Djurgården. Men den
gamla majfesten lefver dock icke mer. Den fina verldens promenad
i vagn, garnisonsofficerarnas kårmiddagar och hela det festliga
hufvudstadslifvet på Djurgårdsslätten och i Djurgårdsbackarne finnas ej i vår
tid. De kungliga synas kanske icke als eller uppenbara de sig i spridda
partier och utan ståt. Det är nästan endast på Hasselbacken som det ser
festligt ut och där det är fullt med folk. Först efter ett par veckor
kommer nu ett slags sommarinvigningsfest, då kungl, familjen brukar
visa sig för alt folket på Djurgården och då folkförlustelserna där
äro i full fart, men gamle förste maj i dess glada ståt är det icke.
Den högtiden, till hvilken unga och gamla förut längtade, då
sommardrägterna invigdes och vinterns sparpengar togos fram för att låta
Stockholm rigtigt slå sig löst, den tillhör minnet endast.

Annorlunda är förhållandet med midsommar. Det är nya Stockholms, 
liksom det var gamlas gladaste fest, men som icke firas i
staden, utan i omgifningarna. Den gamle förelöparen, trefaldighetsaftonen, 
lördagen efter pingst, som var en del af »folkets», synnerligen
tjänstflickornas, drängarnes, äfven gesällernas och i synnerhet
garnisonssoldaternes sommarnattfest, har förlorat sitt anseende lika mycket
som första maj, kanske ännu mera, och nu för tiden hör man föga
talas om trefaldighetsnatten och de blodiga slagsmål, som förr egde rum
i en af Stockholms skönaste näjder, vid den idylliska Ugglevikskällan.
Alldeles öfvergifven är den näjden visst icke under den natten, och
äfven Hagaparken är nog besökt, men det myckna folket ser man
icke till, och de vilda uppträdena höra åt minstone till undantagen.

Bränvinsflaskan är ej alldeles bannlyst, men hon är kanske icke
så stor som förr och förekommer ej i så många exemplar. Är detta
goodtemplarnes förtjänst? Möjligtvis! Stigande bildning i allmänhet
inom arbetsklassen torde väl göra sitt till. Skolan och arbetareinstitutets 
föreläsningar äro också faktorer i ett mera hyfsadt folklif. Det
är ej mera något folklif, påstås det, men påståendet är ej grundadt
på sakförhållande. Tiderna förändras, och vi med dem. Vi äro icke
de samma som stockholmarne för hundra år sedan, men icke gå vi
och hänga hufvudet och se gudsnådliga ut, fastän vi icke dansa och
slåss på Gröna Lund, taga oss ett rus på Bruna Dörren eller

Löfmarknaden.

lefva i sus och dus i Kolmätargränden. Haga och Brunnsviken finnas
lika vackra i våra dagar, och folket roar sig där ännu, om ock på
annat sätt. Djurgården är icke utdöd, om ock ej alldeles lik sig. Ej
häller vi stänga in oss sommartiden. Vi vistas till och med mycket
mera i fria luften och mycket längre bort än våra förfäder, och syftet
är att långt flere stadsbor än förr skola- kunna njuta af sommaren i
naturen.

Poesien har icke flytt, skulle vi än anse oss själfva så
obegripligt praktiska, men vi ha ej någon Bellman, det är saken, som kan
genom sin rika inbillningskrafts skönglas uppfatta folklifvet och
besjunga det. Bellman ha vi haft en gång, några få årtionden, aldrig
förr och han återkommer sannolikt aldrig mera, och därför stå de
få årtiondena för oss såsom en tid af så hänförande poetiskt folklif,
så gladt, att det aldrig mera kan uppnås. Kanske det är för oss
nyttigast, att det lifvet ej mera finnes och ej har utsigter att förnyas.
Anledning till glädje sakna ej häller vi, och den konstgjorda
svartskådningen, som icke ens i literaturen, där den dock brukar husera,
har fått makt med oss, skall sannolikt aldrig kunna öfverväldiga en
riktig stockholmare.



Huru glad ser han ej ut, då midsommar nalkas! Ännu lefver
den gamla löfmarknaden, fastän nya Stockholm flyttat honom på
andra sidan kanalen. Förr bredde han ut sig vid Munkbron, nu har
han tagit för sig hela kajen vid Riddarholmen mellan
sammanbindningsbanan och kanalen, alldeles under riksdagshuset. Det har
händt, att riksdagen varit i verksamhet — det var upplösningsåret
1887 — äfven under löfmarknaden. Den som då satte sig på
riksdagsläktarne, kunde dela sin uppmärksamhet mellan talarne i
kamrarne och lergökarne i löfmarknaden, ty de gökarne lefva äfven i nya
Stockholm och äro vid röst. För öfrigt är marknaden föga olik mot
förr och har bättre än julmarknaden bevarat sin ursprungliga
karaktär. Äfven här är det visserligen den lilla och den minsta industrien
som falbjudes af fattiga mellanhänder, men löf och blommor äro dock
hufvudsaken.

Ännu kommer landsbygden dagen före midsommarafton till
Stockholm med grönska. Hela båtlaster anlända från Mälaren, och stora
och små, mest små vagnar föra mångfaldiga ungbjörkar till
Stockholms torg. Landtfolket besörjer själf den affären mer än med
julgranarne, och uppköparne tyckas ha annat att göra vid
midsommartiden. Flera mil tillryggaläggas med ofta ganska litet lass,
och den kontanta inkomsten inskränker sig ej sällan till några
få kronor.

Hela Stockholm är fullt af från skogarne och hagarne i Roslagen
och Södertörn uppryckt grönska. Handelsbodar, portgångar,
gårdskyffen prydas med björklöf och blommor. Den gamla seden lefver
ännu. Angslupar, åkaredroskor, kärror och hästar förses med väldiga
löfruskor. Det är midsommaren, som egentligen är sommarens 
början, men hvars gamla hederliga namn man ej vill beröfva honom,
och midsommargrönskan tränger midt in i staden, men hon lockar
också stockholmaren bort därifrån.

Så fort ske kan, stänger Stockholm butiken och ger sig ut på
landet. Ännu sent på midsommaraftonen plaska ångbåtarne med
människolaster från stadens stränder. Alla som kunnat förut komma
ifrån ha naturligtvis redan under dagens lopp ilat bort, men det stora
flertalet har ej så godt om tid. Det måste vara nöjdt, om det kan
på sena aftonstunden anträda färden till sina familjer eller med sina
familjer ut till holmarne i skärgården eller Mälaren.

En stockholmare hinner den rätta högtidsstämningen, då han från
ångbåtens däck kastar blickarne på de barrskogsklädda holmarne, den
ljusa natthimmeln och det klara vattnet, i hvilket luft, strand och
ångbåt med skrof och passagerare, kapten, rorsman och alla friska
löfruskor stå upp och ned och nicka.

Den som ej kan lösgöra sig midsommarafton, begagnar
midsommardagens första timmar för att skynda till landet. Han far kanske
på järnväg, men efter hästar icke så ofta nu för tiden, mest på
ångfartyg, kanske också i segelbåt, ty seglare är stockholmaren, i synnerhet
söndagsseglare. Vid midsommar känna stockholmarne sig som ljusets
äkta söner och döttrar. Då rumla de hela dagen på sol, till och
med om det skulle hällregna. Komma de ej längre än till
Ladugårdsgärdet, så ha de här lika soligt till långt in på natten bland
beväringar och gardister, som valsa med tjänstflickor och flickor från
småbodarne, småsömmerskor och småfolksdöttrar af flera slag.
Midsommardansen på Ladugårdsgärdet lefver äfven i nya Stockholm, fastän
midsommardagen där icke är så festlig nu som under Karl Johans
tid, då konungens namnsdag firades med stora parader, defiléer och
manövrer på samma »gäle», såsom det heter på det stockholmska
folkspråket.

***

Det fins en särskild festdag i Stockholm, en dag som visserligen
hågkommes i Göteborg och undantagsvis på andra ställen i Sverige, men
likväl blott firas i Stockholm och är till hela sin karaktär äkta
stockholmsk. Det är Bellmansdagen. Vi ha redan i »Gamla Stockholm»
skildrat den första Bellmansfesten vid Carl-Mikaels-bystens invigning.
Ungefär i samma anda firas denna fest i vår tid, men har under några
år varit mindre högtidlig, till och med föga uppmärksammad för att
sedan åter uppträda såsom en verklig folkfest, i hvilken samhällsklasserna 
blandat sig med hvarandra och gemensamt öfverlemnat sig åt
det glädtiga högtidlighållandet af den snillrike nationalskaldens minne.

Under åttiotalet har festen varit kanske lifligare än någonsin förr.
På Hasselbacken ha väl tre hundra bricollister infunnit sig, och
bland dem ett femtiotal goda sångare. De visa sig en timme eller
så på öfra verandan, och nedanför packa sig öfriga stockholmare,
angelägna att få höra Par Bricolls utmärkta kör, men någon sång
afhöres ännu icke. Klockan skrider till sju. Ordensbröderne lemna
öfra våningen, hälsa med en vänlig nick bellmanseken och den
nyströmska bellmansfiguren samt sätta sig i gång för att tåga till
bellmansbysten i en annan del af Djurgården.

Dagen till ära synes en afdelning polismän till häst, prydliga
karlar och goda ryttare. Så komma ordenssångarne och hela skaran
af bricollister, omgifne och efterföljde af en god del af det öfriga
stockholmsfolket. Största antalet har dock samlat sig i närheten af
bysten, i en af Djurgårdens skönaste näjder. Minst tio tusen stå där
sammanträngda under ekarnes löfhvalf, och andra ha lägrat sig på
de omgifvande sluttningarne, många med sina matkorgar och flaskor.
På Bellmansro, det väl kända kafét, är hvar enda plats upptagen i
trädgården, på verandan och ända upp på taket, och alla dessa
människor ha icke kommit till samman utan att förtära något. Punsch och
bilinervatten flöda öfver alt. Alla äro glada, skämta och smutta ur
sina glas, men inga oordningar förefalla. De många poliskonstaplarne,
kommissarierne och polisintendenten ha ingenting annat att göra än
att bevittna ett gladt och oförargligt folklif.

Bellmansbysten är prydd med en storartad kraus. Rundt
omkring fotställningen linda sig eklöfsslingor. Bak om bysten är
uppförd en läktare, hvars bröstvärn är smyckadt med gyllene lyror, 
löfslingor och kransar. På den läktaren har ett garnisonsregementes
musikkår sin plats och låter höra det ena bellmansstycket efter det
andra. De kända och älskade bellmansmelodierna göra stämningen
bland folkskarorna ännu lifligare. Nya skaror framvälla oupphörligt
från ångslupsstationerna vid Alkärret och Allmänna gränd, från
spårvagnarne samt i droskor och hyrvagnar och till fots från Strandvägen
och Djurgårdsbron. Slätten är fyld med människor, backstigarne
vimla af glada bellmansvänner.

Men nu är ordensprocessionen framme vid bysten, och på den
inhägnade upphöjningen synes direktör L. Ohlson höja sin taktpinne.
Bricollisternas kör frambär i välkända toner sin hyllning åt skaldens
minne ... »Hör, I Orfei drängar» ... »Upp Amaryllis» ... »Blåsen nu
alla» ... »Hvem är som ej vår broder mins?» klinga med den
underbara blandning af friskt lefnadsmod och vemodig känslofullhet, som
utmärker bellmanssången och stämmer det uppmärksamt lyssnande,
tätt sammanpackade folket till poetisk andakt. Det är den nordiska
sommarkvällens egendomliga behag i den sköna Djurgårdsnaturen,
som blandar sig med dessa toners trollkraft och gör den delen af
bellmansfesten till en sann sommarens och sångens högtid. Här är
ej »dityrambisk yra» — den kommer kanske senare på natten —
utan glad feststämning hos ett folk, som gått ut för att njuta en fri
stund och lyssna till de toner som diktats af den skald, hvilken i
all sin uppsluppna frihet dock känsligast skildrat naturens skönhet
och just den natur, som stockholmaren har rundt omkring sig och
som han mest älskar. Bellman är stockholmarens skald framför alt. Men
äfven andra skalder bringas, i vår hågkomst här vid bellmansbysten,
där den utmärkte kören stämmer upp »Vårt land», med Josephsons
musik till Runebergs ord, samt Wennerbergs »Hör oss, Svea», som
så mäktigt talar till fosterlandskänslan.

Sedan den sista sången förklingat, höjes ett lefve för Karl Mikaels
minne, och detta lefve föreslås kanske af den gladaste af alla glade
ordensbröder, den omtyckte skådespelaren och allmänt afhållne
sällskapsbrodern, den ännu i sin lefnads höst vårfriske Svante Hedin.
Efter lefveropet kommer kanske såsom illustration till detta ännu en
gång »Hvem är som ej vår broder mins?», och den sången sjunges
då med blottade hufvuden. Och så hurrarop och fanfarer och
mängdens bifallsjubel.

Derpå återvända ordensbröderne till Hasselbacken för att i stora
festsalen och på öfra verandan fortsätta festen för minnet af sin förste
ordensskald. En del af dem som icke äro bricollister, endast
bellmansvänner, stannar kvar i buskarne kring bysten och tuggar i lugn
på matkorgens innehåll eller sprider sig ned åt de tysta lunderna i
Frisens park, där ej annat ljud höres än. en stilla susning i de gamla
Djurgårdsekarne, eller vandrar i sakta mak till Rosendal, men det
största antalet följer bricollisterna till baka till Hasselbacken, som nu
strålar i »ljus och lampors sken», vårt århundrades ljus, det
elektriska, och våra gaslampor. Hvar enda plats i parken är upptagen,
och allas blickar vändas upp till verandan, där sångarne nu
utträda och till allmänhetens förtjusning låta höra några friska
bellmansstycken, hvilka aflösas af Hasselbackens gardesmusik som
naturligtvis också bjuder på bellmansmelodier.

Ordensbröderne draga sig till baka för att intaga sin aftonmåltid i
stora salen, hvilken är prydd med Stockholms vapen, omgifvet af
flaggor, samt med bellmansstandaret och lefvande växter. Efter
måltiden lufta bröderne sig åter på verandan. Ånyo sång och så
fyrverkeri och sång. Det sprakar och skallar, frasar och klingar på
hela den ljusstrålande Hasselbacken; sångens toner och glasens klang,
hornens smattrande och mähniskomängdens skratt och sorl blanda sig
med hvarandra. Det är festligt i sommarnatten, stockholmskt festligt
Men vilja sångarne ännu en gång låta höra sig, varder det så tyst,
så tyst där nere bland punschen och bilinervattnet och vid den
bekransade bellmansstoden.

Ännu en gång vända sångarne sig från sina beundrare där nere
och samlas i salen kring sin stormästare, hvilken i högstämda ordalag
föreslår en skål för föremålet för dagens högtidlighet. Talaren yttrar
sig med kraft och värma och ungdomlig klang. Han är ej häller äldre
än åttio år, ett präktigt exemplar af stockholmsslägtet, och, oaktadt
han således var med redan i århundradets början, en prydnad för nya
Stockholm. Per Olof Bäckström heter han. Amiralitetskammarråd
har han varit. Forskare och historisk skriftställare är han, arbetsam
och nitisk i det allvarliga sträfvandet, vänlig och glad i den glada
vetenskapens tjänst.

Men vi ha kanske icke rätt att höra på den ungdomlige åttioåringenT
vi som icke äro bricollister — det ges verkligen en och annan
stockholmare som ej hör till denna lysande orden, men det är mer sällsynta
undantag. Det finnes musik, bländande belysning, människomassor,
punsch och muntert lif, det ges bellmansfest äfven på annat ställe än
Hasselbacken. Djurgården har nu mera ett Tivoli, som också firar
nationalskalden och gör det i närvaro af sex tusen personer. Äfven
där kan man tala om strålande festskrud. Så snart aftonen kommer
den 26 juli, tändas tusentals färgade lyktor, som sammanbinda
trädgrupperna och slingra sig rundt omkring den måleriska platsen, än
högt upp på klipporna, än i hålvägarne, kring terrasserna och kioskerna,
på trapporna — öfver alt.

Det går en lystring genom den sorlande hopen. Man öfvergifver
de vanliga Tivolinöjena och skockar sig till samman på vissa
punkter. Man väntar något särskildt. Där borta glimma facklor. Musiken
stämmer upp »Mowitz blåste en konsert», och så kommer ett helt
långt tåg af bellmansfigurer, företrädda af en skara örlogsgastar och
en skock dalkullor. Bacchus tronar segersäll på sin tunna, och kring
honom svärma skogsgudar och nymfer med tyrsosstafvar i händerna...
»sefirer och Pafos hela makt», och så Ulla Winblad själf i en char,
Jörgen Puckel, Mollberg och många andra af de gamla välkända från
Bellmans egna dagar och hans egen rika bildningskraft, personer, som
han gjort långt mera lifs lefvande än då de lefde — så vida de
någonsin lefvat, men som vi förståndigt folk i slutet af adertonhundratalet 
alltid tycka om att se bland oss, kanske mest för att de äro
så olika med oss själfva.

Tåget försvinner, men länge dröjer det ej förr än den lilla teatern
lyfter sitt förhänge, och på scenen återfinna vi hela sällskapet, som
där grupperat sig kring Bellman själf. En menuett spelas upp och
dansas af Ulla och Mollberg samt öfriga bellmaniader. Drägterna äro
trogna, och dansen och de dansande försätta oss till de gamla
stockholmstider, som ingen af oss varit med om, men som vi dock älska,
emedan de varit våra faders, ehuru vi icke vilja hafva dem till baka
annorstädes än på teatern. Men där taga de sig bra ut. Åskådarne
klappa händerna och vilja se om menuetten. Så sjunger en tredubbel
manskvartett åtskilliga bellmanssånger. Handklappningarna fördubblas,
uttänjas och återskalla bland Tivoliklipporna ... pang! prr—rr!
ps ... ss .. ss! Fyrverkeriet börjar, utvecklar sig, samlar sig till
Bellmans namnchiffer i »briljanterad eld», såsom det heter på
konstspråket, och hela trakten upplyses af bengaliska lågor.

När de slockna, har Tivoli slutat sin del af bellmansfesten.
Bricollisterna hålla ännu på där uppe i Hasselbackssalen. Många herrar
och damer, isynnerhet damer, sitta ännu kvar i parken och vänta på
möjligheten af ännu en sång. Men de allra flesta stockholmare springa
i kapp för att komma till spårvagnarne, ångsluparne och öfriga
hemskaffningsmedel. Ångsluparne få ej taga om bord flere än det
reglementerade antalet passagerare, men packade äro de med tätt
hopträngde bellmansfirare. Det ser vådligt ut, men bra går det nu såsom
alltid, äfven under Skeppsholmsbron. Skorstenens nedvikning klickar
ej, och äfven på en bellmansafton skulle den engelsman, som for en
hel sommar mellan staden och Djurgården, endast för att se, om icke
den där skorstensmanövern skulle någon gång glömmas af, få fara
förgäfves.

Lyckligt och väl komma de många tusende i land vid olika
platser, och flertalet vandrar nog till sina hem för att efter en dag
»måttligen njuten, hjärtligen sluten» helt lugnt slumra in med
bellmansmelodierna i sina öron. Men andra stockholmare anse sig böra
afsluta festen hos Berns eller Blanch. Många komma ej längre än till
Strömparterren, där de landstigit och där återigen bellmansmelodierna
fresta till ett litet uppehåll, som förlänges till långt in på natten. Nu
först kan man tala om »dityrambisk yra». Nu kommer efterspelet,
som onekligen är mera bullrande och stundom mycket mindre
älskvärdt än hvad den glada festen under Djurgårdsekarne var. Nu först
är det Bacchus på tunnan och icke den Bacchus som var Phoebi
bror, hvilken är festföreståndare... Men det händer, att några äkta
stockholmare och bellmanianer midt under den bacchiska yran
erinra sig, att de icke under den dag som redan flytt, hälsat på
»gubben vid Klara kyrka», och ångorna från dryckeslaget skingras, och
med tysta fjät begifva de sig helt saktmodigt till grafven, där man
tror att Karl Mikael ligger jordad och där akademien rest 
Bellmansfesten i Tivoli.
minnesvården åt den som var den förste innehafvaren af hennes — nittonde
stol. Vården har den dagen ej varit glömd: en vacker krans pryder
bilden... Om vi skulle sjunga? Dubbelkvartetten höjer ännu en
gång, men nu med dämpade röster, »Hvem är som ej vår broder
mins?» och den vackra sången susar stilla bland grafvårdarne, i
nattens tystnad åter påminnande att »vår broder» aldrig förgätes af den
verklige stockholmaren.

***

Mellan Bellmansdagen och jul är det en lång, af inga högtider
eller ordinarie fester afbruten arbetstid. Lyckligtvis har Stockholm
då Svenska segelsällskapets högtidsdag, och öfriga segelsällskaps
festliga täflingar, vanligtvis också roddklubbarnes bidrag till de offentliga
festerna, men detta hör till idrottsområdet, ett eget kapitel i nya
Stockholm.

Då och då firar Stockholm en särskild jubelfest, hälst en hundraårs, 
åtminstone en femtioårs och i brist deraf kanske en femårs.
Jubelfester kunna vi ej undvara. Våra samtida storheter gifva anledning
till en mängd jubeldagar, och då de tryta, ha vi de
fosterländska minnena.

Lyckligtvis har nya Stockholm dess utom haft tillfälle att fira
några alldeles särskildt betydelsefulla tilldragelser, och vi ha gjort det
med känsla och öfvertygelse. Huru grundligt festade vi icke, när
Adolf Nordenskiöld återvände hit från sin farliga och mödosamma
nordostfärd och från det därpå följande triumftåget genom Europa!

Den 24 april 1880 skall alltid minnas i den svenska hufvudstadens 
häfder och i den lefvande arfsägnen gå till kommande
stockholmsslägten.

Redan tidigt på dagen voro vi i rörelse. Vi kunde icke hålla
oss stilla den dagen. Vega var redan i skärgården. Tillrustningarna
i staden voro ej ännu riktigt fulländade. Man arbetade med all
ifver, hamrade, spikade, målade, lade ut nya gasledningar, satte upp
jättekandelabrar, spände ut festmattor, hissade festflaggor. Somliga
arbetade, andra sågo på, ingen satt hemma med vanliga sysslor. På
middagen gick en stor del af »hela Stockholm» om bord på de många
ångare, stora och små, mest stora, som förde oss ut i skärgården
till Vegas möte. Vädret var icke vackert. Det var kyligt med något
regn och snö. Men hvad gjorde det? Vega hade väl varit med om
värre, och icke ville vi visa oss ömtåliga.

Sent på aftonen kom hela flottan åter, med Vega i spetsen och
Nordenskiöld och hans käcka följeslagare om bord. Stockholms ström
var fyld af fartyg, men  allt aflopp i största lugn, tack vare
hamnkaptenen F. von Sydows förträffliga anordningar. Fartyg vid fartyg,

Vegafesten.

så långt man kunde se, och fullt med folk på hvarje fartyg och fullt
med jubel på däck, i vanter och master, och längs alla stränder och
högt upp på södra bärgen. Se, detta var stockholmskt! Hvar har
man något motstycke?

Vi äro benägna för fester, det har redan antydts och det veta
vi alla. Vi förstå också att ställa till sådana. Men en fest så
lysande som Vegafesten ha vi väl knapt någonsin förut haft. En
sådan belysning kring Stockholms ström har förr icke skådats. Aldrig
förr har kungl, slottet erbjudit en så glänsande anblick. Till hela sin
omkrets upplyst af marechaller och gaslågor, bar det åt Logårdssidan, 
den som synes bäst från saltsjön, öfverst en strålande
polstjärna, och genom Logården, med dess af gaslågor skimrande
vattenkonst, bredde sig ljusfloden alt starkare ned mot strömmen. I denna
återspeglades i mångdubbelt antal de otaliga ljusen från den brygga,
som man slagit mellan Logårdstrappan och slottet samt på hvilken
Nordenskiöld först åter beträdde hemstadens grund. Verkan af denna
ljusbyggnad var storartad. Främlingar försäkra, att de knapt
någonsin i jordens största samhällen sett något jämförligt med vårt slotts
belysning och med triumfbågen vid landstigningstrappan med de åtta
höga obeliskerna med namnen på de i Vegafärden deltagande,
skimrande i skenet af oräkneliga ljus och slingor af lampor.

Till allmän saknad kunde det mästerverk i pyroteknik, som var
uppstäldt vid Södra Blasiiholmshamnen, en storartad dekoration af
några och femtio fots höjd och upplyst af omkring 8,000 ljus, genom
ett tillfälligt missöde icke afbrännas. Däremot fröjdade folket sig i hög 
grad åt det elektriska ljuset från telegrafverkets hus och åt den
präktiga dekorationen som å taket af Bolinderska palatset framstälde ryktets
genius, lagerkrönande Nordenskiölds bild.

Öfver alt funnos smakfulla prydnader, lämpliga för
feständamålet och beundrade af folket, som sedan under en stor del af natten
drog genom gatorna och fröjdade sig åt den ära nordostpassagens
upptäckare beredt fosterlandet. Det var onekligen en hög stämning
den aftonen bland stockholmarne och alla tycktes fullt fatta, hvad
festen i själfva verket betydde. Vid sådana tillfällen kan man äfven
på gatan lära till dess fördel känna stockholmsfolket. Ty värr är det
dock icke alltid så värdigt i sin glädje, som det var den 24 april 1880.

Efter det yttre högtidliga mottagandet, då hela folket var med, firades
Nordenskiöld sedermera dag ut och dag in i flera veckor med festätande
och festdrickande, af stora offentliga sällskap och små enskilda, alltid
på äkta stockholmsmanér, enligt hvilket man ej kan vara tillsammans
utan att förtära något och i öfverensstämmelse hvarmed en stor man
alltid skall hedras med små kottletter och bordeaux, hjärpe och
champagne, kaffe, munk och bålar.

***       

Halft annat år därefter firade
vi en annan offentlig fest. Då kom
kronprinsessan Victoria hit. Det
var på flyttningsdagen, den 1
oktober 1881. Stockholm hade gjort
stora och långvariga förberedelser
för att taga emot prinsessan så
präktigt som möjligt, och
Stockholm förmår i den vägen till och
med mer än månget rikare
samhälle.

Kronprinsparets intåg.

Nordenskiöld kom öster ifrån,
kronprinsessan från väster. Hon
steg i land vid Riddarholmen, där
en ståtlig mottagningspaviljong var
upprest och där det festliga
brudparet hälsades välkommet af
öfverståthållaren såsom kommunens
förste man. Rundt omkring trängdes
stockholmsfolket och hurrade. Det
kan hurra, det folket, när det blott
rigtigt vill, och den gången
saknades icke viljan. Så gick det
högtidliga tåget mellan Stockholms
grundläggares bildstod och 
konungagrafvarnes kyrka. Där funnos väldiga flaggstänger uppresta på
hvardera sidan af körbanan. Vid foten af hvarje stång fans en
trappformig upphöjning, på hvilken så många som där kunde få rum
tagit plats och bildade en lefvande pyramid.

På hvardera sidan om Riddarholmsbron hade man stält
storartade korintiska pelare, och på toppen af hvar och en syntes en
allegorisk figur, framräckande en krans.

Mellan och bak om dessa dekorativa välkomsthälsningar trängdes
folket och fylde hela Riddarholmstorget, hvarifrån festtåget begaf sig
till Vasabron, vid hvars norra ända en storartad Sveastod också bjöd
sitt välkommen. Vid Rödabodarnes torg paraderade skolungdomen
under gevär, och då färden nalkades Fredsgatan, fyldes hörnhuset af
denna gata, snedt emot konstakademien, i hvarje fönster i alla våningar
med små och stora flickor i ljusa drägter och med blombuketter, den
vackraste dekorationen af alla under detta festliga intåg. Det var Åhlinska
skolans elever som hälsade den unga furstinnan, väckte hennes hjärtliga
tacksamhet och framkallade ett sorl af bifall från hela folkmassan.

Öfver den med flaggor, blommor och festliga dekorationer för öfrigt
prydda Fredsgatan samt öfver Gustaf Adolfs torg och den med
flaggstänger rikt utrustade Norrbro gick tåget upp i kungaborgen. Detta
var på middagen, men dagen var frigifven till festande, och det
lediga stockholmsfolket drog i glada skaror genom gatorna samt
försummade ej häller på aftonen det präktiga fyrverkeriet som
afbrändes vid Blasiiholmskajen.

***

Vi ha uppehållit oss något vid dessa två fester såsom
representativa för nya Stockholm, hvilka de göra mycken heder. Det händer
dock, att en del af vårt folk icke alltid visar sig så älskvärdt.
Sanningen får icke undandöljas i en skildring, som gör anspråk på att,
om ock endast i flyktiga drag, framställa tillståndet i ett samhälle,
och vi måste därför, så mycket det än grämer den som älskar nya
Stockholm, erinra om de obehagliga uppträdena på Gustaf
Adolfsfesten den 6 november 1882 samt om den genom en del af
stockholmsfolkets råhet uppkomna olyckan den 23 september 1885 på
Blasiiholmen, då en af fosterlandets ädlaste döttrar, den stora
konstnärinnan hvilken gjort svenska namnet ytterligare aktadt i främmande
land, önskade, att hvar och en skulle utan kostnad få höra hennes
Sköna röst och glädjas åt hennes utmärkta sångkonst.

Den skränande hop, som på Gustaf Adolfs torg den 6 november
1882 på aftonen skämde intrycket af en för öfrigt så vacker och
lyckad högtid till minne af den dag, då den store Gustaf Adolf lät
sitt lif för trosfriheten och fosterlandet, ett af Sveriges största
minnen, bestod af samma dåliga beståndsdelar, som ej fullt tre år
därefter åstadkommo så många människors död och spridde vår skam
till aflägsna landsändar.

Gustaf Adolfs-festen.

*




IX.

När Stockholm väljer riksdagsmän.

Det är i juli, kanske till och med i augusti, och
ännu talar ingen om valet till Andra kammaren,
hvilket skall ega rum på hösten. Ännu är »hela
Stockholm» på landet. Endast undantagsvis spörjer hr A., som träffar hr
B. på ångbåten, om han hört något om de stundande riksdagsvalen, men
det har hr B. alls icke hört och han försäkrar, att det ännu är »långt
dit». Det medger hr A. och börjar tala om spanmålsprisen och
kaffenoteringarna, om huru ovanligt stora abborrar han metat ute på
grundet samt försäkrar sig ha hört, att man skulle ha mycket roligt i år
vid Lysekil och att det vore fråga om, att Stockholms stad skulle
expropriera åtskilliga kojor i kvarteret Skallmejblåsaren mindre, hvilka
ämnen så intressera herrarne om bord, att de dryfta alla i samband
dermed stående möjligheter och omöjligheter, men als icke tänka på
riksdagsvalen.

Först sedan »hela Stockholm» återvändt till stadslifvet, och
»Sällskapet» ej längre befolkas af endast gräsenklings-middagsgäster samt
ohjälplige ungkarlar, sedan östra allén börjat antaga ett mera
civiliseradt utseende med gula löf och gamla lustvandrare, hvilka göra
nyhetsmarknaden lifligare, först sedan Stockholm åter är Stockholm
med långa aftnar och elektriska ljusströmmar bland gaslågorna,
nämner en och annan ordet val. Ännu är det dock endast spridda
uttryck, knapt några meningar. Ingen har ännu tagit ledningen.

I borgareståndets tid och första året efter det nya riksdagsskickets
införande hände det, att en påpasslig medborgare kunde uträtta
ofantligt mycket. Han meddelade sig med någon god vän och frågade
honom, om han ej tyckte, att de och de af deras närmaste vänner
vore lämplige till riksdagsmän. Den gode vännen hade kanske aldrig
tänkt på den saken förut, men nu fann han det fullkomligt riktigt.
Visst voro de lämplige. De två vännerna sammankommo då med
några andra närmare bekanta, fem eller sex, på en liten bjudning
hos en af de först nämde, och man vardt genast enig om, att de
föreslagne borde väljas. Man bråkade icke als.

Så lystes ut en större sammankomst, och inbjudningen var
undertecknad af kotteriet, hvars alla namn visst icke voro kända af
allmänheten, men det gjorde ingenting. Den större sammankomsten
egde rum kanske på börsen, och kallades valmöte, fastän där inga
mötte som ej delade åsigt med utlysarne. En sammankomst på
börsen gör alltid ett visst intryck, gjorde det förr dock kanske mer än
nu. Till ordförande valdes naturligtvis öfverståthållaren.

Den medborgaren som varit roten och upphofvet till hela
rörelsen gaf till känna, att ett »stort antal valmän» enats om de och de
namnen, hvilka upplästes.

»Är det någon, som har något att anmärka mot någon af de nu
föreslagna?»

Ingen hade något att anmärka.

»Vill mötet såsom sina kandidater antaga de nu föreslagna?»

Det ville mötet visst.

Följande dagen lästes i tidningarne: »På ett i går middag hållet
allmänt och talrikt besökt valmöte å börsen, antogos med en
enhällighet, som hedrar valmännen och i sanning kan kallas ett
storartadt uttryck af hufvudstadens vilja, följande herrar till
riksdagskandidater ....»

En och annan tidning gjorde kanske sin insaga, men den
betydde rakt ingenting. Ännu mindre verkan spordes af några små
sammankomster, på hvilka börsmötet och dess kandidater mycket illa
behandlades. Det stora flertalet af hufvudstadens valmän ville icke
höra talas om andra riksdagsmän än de på börsmötet antagna. De
valdes naturligtvis.

Det var på den tiden. Annorlunda går det till i nya Stockholm,
där det sannerligen icke låter sig göra att en person, ej häller ett
fåtal, sätter till riksdagsmän — åt minstone ej vid själfva valet. Men
nog kan det hända, att det är några som söka taga ledningen. Att
därmed uträtta något mot flertalets åsigt är dock icke så lätt.

Men snart är valdagen ej långt aflägsen, ett par, tre veckor kanske. En
och annan valmansförening är nu i full verksamhet. Personer, som
man under hela den öfriga delen af året aldrig ser till, dyka plötsligt
upp och visa utomordentlig rörlighet. De äro öfver alt och arbeta i
sina partiers intressen. Tidningarna börja också dryfta kandidater,
men  ganska fogligt och liksom kännande sig för. Det ligger politik
och nationalekonomi i luften.  Helt hastigt har det kommit, men ännu
hastigare går det framåt.

Så skall första större valmötet hållas. Det är i W6’ stora sal.
Stora valmansföreningen har utlyst mötet. Kandidater skola föreslås,
men ännu icke underkastas granskning. Mycken rörelse i staden. Af
den likgiltighet och den uppskofslust, som var så allmän kort tid
förut, märkes nu ingenting. Alla känna deltagande för valen, tala
om dem, varda varma, till och med heta. Alla tänka snart icke på
något annat. Alla valmän, kanske äfven några icke-valmän, skynda
till W6. De bästa platserna äro redan upptagna, det vill säga,
de som äro närmast upphöjningen på salens ena långsida, midtemot
ingången, på hvilken upphöjning stå ett bord och ett par stolar. Snart
är hela salen fyld.

En herre, tillhörande Stora valmansföreningens styrelse, visar
sig vid bordet och förklarar mötet öppnadt samt anhåller, att de
närvarande måtte utse ordförande. Några röster ropa den där
styrelsemedlemmens namn. Han mottager förtroendet utan tillgjord
blygsamhet samt visar sig uppdraget fullt vuxen, öppnar förhandlingarna med
att anmoda mötet uppställa kandidater, afhör lugnt de rop som nu
höjas från olika delar af salen, antecknar och knackar sakta i bordet,
då bullret är alt för stojande.

»Här har professor X. föreslagits.  Anser mötet, att professor X.
skall uppföras såsom kandidat?»

»Ja!.. Nej!.. Ja!»

Ordföranden anser ja vara öfvervägande och ämnar förklara
professor X. såsom en af hufvudstadens kandidater vid valen till
Andra kammaren.

»Votering!» skriker en person från en aflägsen vrå.

»Votering är begärd», säger ordföranden och anmodar dem som
önska professor X. uppförd såsom kandidat att uppräcka sina
högra händer.

Ett stort antal händer sträckas upp åt. Ordföranden anser dessa
högra händer tillhöra flertalet af de närvarande och tror sig nu kunna
stadfästa X:s kandidatur. Den åsigten motsäges af en herre som står
ute i förstugan och anhåller, att händerna måtte räknas.

»Låt oss räkna», säger ordföranden och anmodar de
närvarande att åter sträcka upp händerna, i fall de önska professor X. till
kandidat.

Några frivilliga biträda vid räkningen, som anger så och så
många hundra händer. De närvarande personerna äro väl öfver fem
hundra.

Ordföranden meddelar utgången af räkningen och anser professor
X:s kandidatur vara fullt säker. Den uppfattningen röner starkt
motstånd från aflägsna röster.

»Här står en herre som räckte upp båda händerna!» ropar någon.

Buller och bråk.

»Den vida öfvervägande majoriteten är emot X.», skriker en i
högen. Detta motsäges bestämdt, lifligt, öfverväldigande ... Jo!...
Nej!... Jo!  Det är omöjligt att komma öfver ens. Ordföranden
sitter och klappar med en blyertspenna i bordet. Klubba saknas.
Ingen hör på hans uppmaningar till lugn. Slutligen saktar sig dock
sorlet. Ordföranden föreslår, att omröstning må ske genom att gå till
höger och vänster. Förslaget antages.

»De som rösta på X. gå till höger, och öfriga till vänster»,
förklarar ordföranden.

»Men hvar är höger?» frågas i hopen.

»Höger är här, vänster är där.» Det få åt minstone de fleste
reda på.

Åter igen stor rörelse. Flyttningen från salens ena ända till den
andra går ej så lätt. Man snafvar på stolarne, stöter emot hvarandra,
trasslar in sig och först efter mycket bråkande har man lyckats
någorlunda fördela sig efter åsigter. Då befinnes det, att nästan alle
samman stå på högra sidan. Hr X. är således erkänd kandidat.

Därefter kommer turen till alla de öfriga kandidatämnena som nu
äro ganska manstarka. En och annan som nämts begär ordet och
förklarar sig icke vilja komma i åtanka.

»Tyst, ingen diskussion!» skriker någon i högen. »Det blir
nästa gång.»

»Kandidaten har inte rätt att afsäga sig», förklara andra.

»Låt hr Z. yttra sig, mine herrar!» uppmanar ordföranden, men
bullret i salen är så starkt, att ingen hör hvad Z. säger.

Äfven han tages upp på kandidatlistan, och denna ökas
oupphörligt. Det ena namnet föreslås efter det andra. Några nekas, men
de flesta föras upp. Förrådet på riksdagskandidater tyckes vara
outtömligt. Efter några timmars arbete börjar man dock tröttna.
Mötet upplöses, men dryftningen fortsättes kanske på nedra botten, i
restauranten och på kafét, och slutar ej förr än gasen släckes.

Vid nästa möte underkastas kandidaterne noggrann granskning.
Känner man icke sig själf, bör man låta göra sig till riksdagskandidat,
så får man nog reda på sina goda och dåliga egenskaper, i synnerhet 
de dåliga. Några af de föreslagna ha infunnit sig, träda fram på
upphöjningen vid ordförandebordet och aflägga sin politiska
trosbekännelse. Andra äro frånvarande, men detta betraktas af valmännen
När Stockholm väljer riksdagsmän.

nu mera såsom oförlåtlig ouppmärksamhet och kan vålla kandidatens
förkastande.

Den politiska kandidaturen ansågs ännu för några år sedan
såsom helt och hållet oförenlig med det svenska sinnelaget och
räknades af många till och med bland mindre hederliga tilltag. Nu är det
helt annorlunda. Nu har det gamla ciceronianska »må det stå skrifvet
på hvarje medborgares panna hvad han tänker om offentliga
angelägenheter» vunnit burskap hos oss, och ser man ingen inskrift eller
döljes den, vänder man sig från den medborgaren.

Fram således med kandidater, spela med öppna kort och
bekänn färg!

Mången kandidat är naturligtvis blyg, stammar och trasslar in
sig, fastän hans tankegång kanske är ganska redig och hans åsigter
fullt säkra. Andra tala med oförfärad munvighet, men ha egentligen
ingenting att meddela. Vill man skaffa sig en vacker samling fraser,
skall man gå på valmötena och lyssna till åtskilliga talare.

Men sakrika eller frasrika, öfvertygelsefasta eller vajande för de
politiska vindkasten, åhöras de många talen dock med ganska
mycken uppmärksamhet. Vi äro ett artigt folk äfven på valmötena, hvissla
aldrig, skratta nog åt den eller den talaren, mumla kanske något litet,
men låta honom tala till slut, och behagar han oss, klappa vi
händerna och ropa »bravo».

Ju närmare valdagen nalkas, dess starkare varder deltagandet.
Vi ha slutligen icke håg att sysselsätta oss med något annat.
Tidningarna egna en god del af sina spalter åt det förestående valet,
bjuda ut sina kandidater, prisa deras utmärkta egenskaper, nedsätta
de öfriga partiernas, söka intressera med långa ledare, små
mellanbitar, uppiggande notiser, hålla förmaningar om nödvändigheten att
icke försumma tillfället, tala om rättigheter och skyldigheter och skulle
otvifvelaktigt alldeles trötta ut sina läsare, om dessa icke befunne sig
i ett så feberaktigt tillstånd, att de tills vidare kunna tåla hvad som hälst.

Ännu ha vi icke hunnit så långt som i Nordamerika, där det anses
tillåtligt att under valskedet taga heder och ära af sina motståndare.
Ännu har ej någon af det ena partiet i Stockholm skylt det andras
kandidater för att vara tjufvar, rånare och mördare, men några små
hänsyftningar på den och den mindre ärliga handlingen af den och
den kandidaten, några smygord om hans affärer och hans slägts
affärer, hans opålitlighet och egennytta o. s. v. kan man nog få höra,
till och med se i tryck, åt minstone i tidningar som antingen ha till
yrke att utsprida gemenheter om folk eller som anse att alla medel
äro goda, då det gäller att hindra en politisk motståndare. Men mord
användes icke. Revolvrar synas ej till.

I afton är det valmöte i vetenskapsakademiens hörsal, i
Salemskapellet vid Folkungagatan och i nedre börssalen, alla talrikt besökta,
och i morgon är ett stort allmänt möte utsatt till kl. 2 middagen i
öfre börssalen samt ett lika stort och allmänt möte å nyo på aftonen
i Hotel W6. Dagen därpå samlas femton hundra personer i
musikaliska akademiens stora sal, och en annan dag trängas där ända till
sexton hundra. Kandidater ansättas med närgångna frågor. Dundrande
tal hållas. Högtidliga löften afgifvas. Framtiden ransakas.
Fosterlandets heliga sak åberopas.

Utanför mötesplatsen svärma skaror af utbjudare, som sälja
ströskrifter, tidningar, handledningar och anvisningar.

Här och där i staden äro valbyråar öppnade, tillhörande olika
partier, men alla under skydd af svensk flagga, och i de byråarna
finner man alla nödvändiga upplysningar samt får utan afgift hela fång
af valliteratur jämte tryckta röstsedlar. På de byråarna träffar man
medborgare som åtminstone under valskedet kunna sägas vara
yrkespolitici, enär de då lemna alla andra sysselsättningar och egna sig
helt och hållet åt politiken, upplysa de okunniga, styrka de
klentrogne, handleda dem som stappla på vägen. Valbyråarna äro
tämligen dyrbara inrättningar, icke såsom skulle man på dem utgifva
några pengar för att skaffa partierna anhängare, köpa röster och
bedrifva andra olagligheter — visst icke! Men det kostar att hyra
lokal och hålla alla dessa tryckalster till kostnadsfri utdelning, att
aflöna byråchefer, byråsekreterare och amanuenser af båda könen samt
att bestrida en hel mängd förutsedda och kanske ännu flera
oförutsedda utgifter.

Byråarna äro försedda med afskrifter af röstlängderna,
hvarigenom man kan förvissa sig om att man finnes riktigt uppförd bland
de valberättigade. Tillfälle till sådant efterseende har man visserligen
också någon tid före valet i själfva röstlängdsoriginalerna i rådhuset,
men man kommer sig vanligtvis icke dit. Det är så tråkigt att gå
upp i rådstugan, och så är man ej säker på att tjänstemännen äro
riktigt välvilliga, nu mera en alldeles öfverflödig farhåga, men som
fortlefver sedan den tiden, då stadens, lika väl som statens,
tjänstemän ansågo sig vara allmänhetens herrar hvilka endast af gunst och
nåd lemnade en upplysning.

Utom att valbyråarna utdela röstsedlar, så skickas äfven sådana
omkring i husen. Stundom finner man sin breflåda fyld med
röstsedlar från olika partier. Det rigtigt regnar röstsedlar, och de tränga
in öfver allt, äfven på de mest ogenomträngliga ställen.

Så inträder sjelfve valdagen. Den är vanligtvis mycket lugnare
än dagarne närmast förut, då de oupphörliga valmötena med sina
mångfaldiga tal, profomröstningar och andra förberedelser höllo
sinnena i spänning, och då man skulle springa på valbyråarna, göra
sig underrättad om eget och vänners valberättigande, använda sin
öfvertalningsförmåga i så många fall, passa på, aldrig slappas af, vara
den ständigt vaksamme medborgaren och verksamme valmannen. Nu
är alt detta en öfvervunnen ståndpunkt. Nu går man i lugn till
valurnan. Det är endast morgontidningarna, som ännu innehålla några
kraftiga annonser, såsom: »Valmän, ohoj!»... »Front mot radikalismen!!» 
... »Gå fullt beredda till valurnan!» ... »Enighet ger styrka!»

Utanför en vallokal.

Vid senaste valen ha funnits tio vallokaler, de fleste i skolhus
eller på kyrkosalar, men äfven i rådhuset och på andra ställen. I
omgifningarna svärma röstsedelutdelare. Man behöfver. icke alls göra sig
besvär med att skrifva sin sedel. Den stickes i valmannens hand
färdigtryckt. Utanför vallokalens portar posta karlar i de olika
partiernas färger med stora plakat på en stång eller med ett plakat på
bröstet, kanske äfven ett på ryggen, som angifver hvilket partis
röstsedlar han utdelar. För några år sedan kostade partierna på sig
åkaredroskor med fana, plakat på stång och innesittande valfrämjare,
hvilka åkte omkring i staden för att väcka valmännen ur en farlig
likgiltighet och mana dem att icke glömma dagens vigt. Dessa 
kringfarande valpåskyndare har man dock icke sett till hvarken våren eller
hösten 1887, det stora upplösningsåret. Däremot tyckas röstutdelarne
vid vallokalerna ha tilltagit i antal och enträgenhet.

Har man ändtligen lyckats bana sig väg genom sedelutbjudarnes
täta led och intaga sin plats i köen, får man sedan väpna sig med
tålamod. Klockan är kanske ej mer än 10 på morgonen, den timme
då vallokalerna öppnas, men det kan tåla länge nog innan man i
köen hinner fram till valurnan. Denna har sin plats på golfvet i
salens ena ända, en stor och ansenlig urna, värdig ett fritt folk, och
bredvid henne sitter rådmannen-valförrättaren vid ändan af ett bord,
vid hvars två långsidor fyra notarier från rådhusrätten tjänstgöra.

Är det en folkrik valkrets, dela de röstande sig i två köer, som
framskrida till hvar sin sida af valförrättarens bord, och vid hvarje
sida tura två notarier om att i röstlängderna efterslå och anteckna
väljande, alt efter som desse komma fram till bordet.

Icke alla valmän ha rigtig reda på sig. Dar kommer en och
nämner sitt namn samt räcker fram röstsedeln.

»Hvar bor herrn?» spörjer notarien, färdig att slå upp namnet
i stora röstliggaren.

Frågan tyckes vara mycket enkel, och likväl kan hon ej alltid
genast besvaras. Valmannen skall nämligen uppgifva det kvarter, där
han hade sin bostad vid föregående års mantalsskrifning, och det går
stundom icke så lätt. Mycken tidsutdrägt orsakas af bristande minne
eller kännedom om kvarterets namn. När notarien slutligen lyckas
få tag i valmannens namn i längderna, händer det, att han icke är
valberättigad för tillfället. Han har icke erlagt sin skatt och nödgas
gå med oförrättadt ärende. Stundom låter den oberättigade höra en
kraftig insaga, påstående, att han verkligen betalt skatten.

»Har ni kvitto med er?»

Nej, det har han icke, men påstår, att det fins hemma. Han
ålägges att gå efter det och aflägsnar sig — för att aldrig mer
återkomma. I de allra flesta fall är det icke vallängdens fel, utan
valmannens, om denne aflägsnas, utan att ha fått lemna sin röstsedel.
Därmed vare dock icke sagdt, att vallängden är alldeles ofelbar.

Den ordentlige valmannen är, äfven om han på förhand förvissat
sig om att vara behörigt antecknad, försedd med sitt skattekvitto, då
han går att göra sina valmansrättigheter gällande, och han behöfver
endast uppgifva kvittots nummer för att notarien genast skall finna
hans namn i röstlängden. När detta är väl gjordt, återstår endast
att lemna den hopvikta och omärkta röstsedeln till rådmannen som
genast stoppar ned den i urnan, hvarefter valmannen aflägsnar sig.

Från kl. 10 till kl. 2 på dagen samt mellan kl. 6 och 8 på
aftonen fortgår valförrättningen. Vanligtvis är det ämbetsmän,
grosshandlare och deras likar, som rösta på morgonen, då arbetarne
däremot infinna sig på kvällen. Midt på dagen äro vallokalerna för det
mesta tämligen tomma.

Efter valförrättningens slut återstår för de under hela dagen
ganska ansträngda magistratspersonerna det ej lätta arbetet att räkna
rösterna för de olika kandidaterne, och det drager ofta långt ut på
natten. Morgonen därpå står valets utgång åtminstone i det närmaste
angifvet i tidningarna.

Och därmed har Stockholm valt riksdagsmän. Att de valde
likväl ej alltid varda riksdagens representanter i Andra kammaren, hör
icke till kapitlet om valet, utan beror på helt andra orsaker, t. ex.
att en af de valde häftar i gammal, i röstlängden icke anmärkt skuld
till det allmänna, hvilken skuld kan uppgå ända till — 11 kr. 58 öre!

Om valet till Första kammaren vet Stockholms allmänhet föga.
Det skötes af hrr stadsfullmäktige och kan visserligen föregås af
något dryftande i tidningarna samt mellan stadens fäder enskildt, men
orsakar inga valmöten eller något slags valrörelse i staden.

Deltagandet i Stockholmsvalet till Andra kammaren tyckes vara i tillväxt.
Vid ordinarie valet 1878 aflemnades 4,914 röstsedlar; vid ett partielt val 1879
voro sedlarne 3,426; vid ett annat partielt val 1880 gick antalet till endast 2,780;
det ordinarie valet 1881 samlade 6,228 röstsedlar i urnorna; ett partielt val 1882
intresserade så mycket, att 5,031 sedlar aflemnades; vid ordinarie valet 1884
aflemnades 7,502; omvalet i januari 1885 åstadkom 8,261 röstsedlar; i det efter
Andra kammarens upplösning 1887 utlysta nya val i april var deltagandet så
talrikt, att 10,140 sedlar aflemnades. Vid ordinarie valet i september 1887 var
deltagandet något mindre, och 9,534 röstsedlar afgåfvos. De här upptagna
siffrorna angifva hela antalet af de i urnorna nedlagda sedlarne, men detta minskas
ej mycket af de kasserade, hvilka t. ex. vid valet i september 1887 voro 63.

*



X.

I kyrkan och bönesalen.

Hufvudstadens alla klockor i alla kyrktorn kalla till
gudstjänst. Det har ringt först half elfva på förmiddagen, 
sedan tre kvart till elfva. Så har den tunna klangen af
»prestklockan» låtit höra sig, nu dundra storklockorna. Det »ringer
samman», heter det. Stora skaror, mest kvinnor, skynda till kyrkorna,
och af dessa finnas rätt många i nya Stockholm.

Vår tid är icke kyrklig, heter det, icke ens religiös, påstå
somliga, men visst är dock, att kyrkornas, i synnerhet frikyrkornas, antal
är här i tillväxt. De senare äro till och med fylda ända till
trängsel, och statskyrkans tempel stå ingalunda tomma.

Nya Stockholm synes för den ytlige betraktaren vara
företrädesvis en nöjenas stad. I de enskilda sällskapen, själfva tillkomna
endast för nöjet, talas så mycket om teatrar, konserter, baler och alla
slags förströelser, såsom skulle vi aldrig sysselsätta oss med annat.
Öfver alt på våra annonspelare och på husväggarne läser man
tillkännagifvanden om offentliga lustbarheter. Sju teatrar täfla om att
draga de skådelystna till sig. Från musikkaféernas hvarje afton
festligt upplysta salar klinga lockande toner. Det njutningsrika Stockholm
skyndar från förlustelse till förlustelse.

Och likväl stå föreläsningssalarne, som väl icke äro endast
förströelselokaler, ingalunda tomma. Arbetarinstitutet gifver hvarje afton
talrikt besökta föreläsningar. I arbetareföreningen höras föredrag.
Särskilda föreningar af arbetare hålla möten, på hvilka många ämnen
dryftas, men inga religiösa, så vida det ej skulle vara för att söka
visa dessas onyttighet eller skada för framåtskridandet.

När man ser alt detta och dess utom vet, att mången stockholmare 
icke unnar sig någon fristund och rakt af anser sig icke ha tid
att gå i kyrkan, äfven om han kände lust därtill, skulle man vara
böjd att tro, det kyrkorna stode tomma. Detta är dock ingalunda
förhållandet, och minst af alt är det händelsen med kapellen och
bönesalarne. Dessas tillväxt är verkligen storartad.

År 1848, med omkring 90,000 invånare, annonserades i Stockholms tidningar 
28 gudstjänstlokaler för hvarje söndag. År 1858, då Stockholm hade något
öfver 100,000 invånare, hade lokalerna för offentlig gudstjänst stigit till 34. I
början af 1868, med något öfver 130,000, visade sig ingen ökning. Då hölls
hvarje söndag gudstjänst på blott 33 olika ställen. Vid ingången af 1878, då
folkmängden ökats till öfver 160,000, voro gudstjänstlokalerna 41. År 1888, med
225,000 invånare, annonseras gudstjänst på öfver 60 ställen och på många af
dem flere gånger om dagen.

Ehuru dessa siffror endast angifva yttre förhållanden, äro de
likväl icke utan betydelse för kännedomen af det kyrkliga lifvet i nya
Stockholm. Gudstjänstlokalernas antal har visserligen ej tillväxt i fullt
samma förhållande som befolkningen, enär vi för 40 år sedan hade
28 sådana lokaler på 90,000 människor och nu omkring 60 på
225,000; men de 28 gudstjänstlokalerna år 1848 omfattade dock
endast territorialförsamlingarnas kyrkor samt sjukhusens och
fängelsernas, och de senare äro nu mera icke medräknade, enär de ej äro
offentliga. Territorialförsamlingarna äro fortfarande de samma, fastän
med betydligt flere församlingsmedlemmar, men hela återstoden, som är
minst lika stor, tillhör de frikyrkliga riktningarna och har helt och
hållet tillkommit under de senare årtiondena. Icke en enda ny
territorialkyrka har uppförts under dessa år, och förslaget om en sådan,
på Ladugårdslandet, som i så fall skulle delas i två församlingar,
väckte 1886 häftigt motstånd. Johannis nya kyrka är icke en
tillökning i antalet, utan endast en ersättning för församligens
afskaffade gamla.

Det är således icke de gamla församlingarna som, oaktadt
betydligt tilltagande folkmängd, skaffat sig nya gudstjänstlokaler, utan
de nya, som uppstått, tillhöra helt och hållet riktningar som
antingen skilt sig från statskyrkan eller anse dennas tempel och
presterskap icke för sig tilltalande och därför samla sina anhängare i
särskilda kapell och bönesalar.

Ofta höres det påståendet, att dissenterkapellen fyllas af
andäktiga, under det statskyrkans tempel stå tomma. Detta är dock icke
öfverensstämmande med verkliga förhållandet. Kapellen och
bönesalarne äro visserligen fylda, men statskyrkans gudstjänstlokaler ej
häller öfvergifna. I allmänhet äro de senare mycket besökta, och, då
någon omtyckt predikant står i predikstolen, fylda ända till trängsel.

Många omtyckte predikanter har nya Stockholm verkligen icke,
men de få som finnas äro mycket eftersökte, och då t. ex. pastor
primarius, d:r Fehr, predikar i Storkyrkan, är detta stora tempel
öfverfullt af åhörare, onekligen mest fruntimmer. Statskyrkans och i
synnerhet den icke pietistiska delen af hennes presterskap samlar kring
sig Stockholms mest bildade allmänhet, d. v. s. dem bland denna som
gå i kyrkan — åtskilliga gå aldrig att höra en predikan — under
det att de mindre bildade fordra kraftigare uppryckning och skynda
till kapellen och bönesalarne.

Flertalet bland de senare är onekligen gladare, bekvämare och
så att säga hemtrefligare än de gamla kyrkorna, men dessa ha ock
börjat följa med sin tid, därmed erkännande, att andakten icke
främjas af köld, mörker, dåliga sittplatser och dylika kvarlefvor från
forntiden. De äro därför nu mera tillräckligt uppvärmda, godt upplysta
med gas eller elektriskt ljus (Ladugårdslandskyrkan har både gas och
elektrisk belysning), om också sittplatserna ej öfver alt äro synnerligt
bekväma. I några kyrkor har afgiften för bänkplatser afskaffats.

Men äfven i sitt yttre äro de gamla kyrkorna nu mera hållna i
värdigt skick. Några arkitektoniskt vackra kyrkor från äldre tider
har Stockholm icke, men ett par tornbyggnader på gamla kyrkor ha
under senare år höjt arkitekturen, och nya kyrkbyggnader bidraga nu
till stadens prydnad.

Natten mellan söndagen och måndagen, 6 och 7 oktober 1878, utbröt eld
i tyska kyrkans torn. Brandkåren alarmerades genast och anlände snart till
platsen. Efter någon stunds dröjsmål, orsakadt af att gallerportarne till
kyrkogården voro stängde, infördes slangar i torntrappan, som till sin nedre del var
af sten, men manskapet kunde icke komma ofvan för denna del af trappan, enär
fortsättningen, som var af trä, redan fattat eld. Branden fick således ohäjdadt
gripa omkring sig, och det dröjde ej länge förr än tornspiran var omgifven af
lågor som med sitt sken belyste en stor del af Stockholm. Klockan half fyra
på morgonen började spiran att svigta och ungefär en kvarts timme därefter
störtade den med ett väldigt dån öfver kyrkans tak samt de närmaste delarne
af kyrkogården och Tyska brinken. Ringklockorna hade redan förut fallit på
kyrkans hvalf, där de sedan påträffades till en del nedsmälta. Efter spirans
fall fick branden fritt lopp i kyrkans höga takresning, och det såg ganska
hotande ut för de omkringliggande husen, hvilka redan voro till större delen
utrymda. Att icke en stor del af gamle sta'n då gick upp i rök, är förvånande,
men otvifvelaktigt har man dess bevarande att tacka den raska och utmärkt
ledda brandkåren. Ett hus på Tyska brinkens norra sida antändes flera gånger,
men elden släcktes genast, och de öfriga byggnadernas antändning förekoms
genom ymnig pågjutning af vatten. Klockan half sex på morgonen var elden
begränsad och hade då inskränkt sig till tornet och kyrkans takresning,
hvaremot kyrkans inre, tack vare de gamla takhvalfvens fasthet, icke tagit annan
skada än den jämförelsevis obetydliga genom vattnets nedträngande. De tunga
messingskronorna hade dock fallit ned och krossats, och orgelverket var skadadt.

Rörande eldens uppkomst har ingenting kunnat utrönas. Kyrkan var
brandförsäkrad för 528,000 kr. och den lösa egendomen för 11,000. För den förra
erhölls i brandskadeersättning 186,469 och för den senare 1,300 kr.

Grunden till det nedbrunna, rätt vackra tornet, uppgifves vara lagd
redan af Johan III, men detta är ganska ovisst. Säkert är däremot, att
byggnaden företogs 1613 och fullbordades 1618, då tornet erhöll en höjd af 222 fot. Den
som uppgjort plan och utfört byggnaden var mäster Herbert Gilliusson,
byggmästare på Stockholms slott, bror till den Gerard Gilliusson som bygde de präktiga
tornspirorna på Upsala domkyrka, hvilka förstördes i branden 1702. År 1705
undergick tornet en grundlig reparation, hvarvid de. små torn eller pyramider, som
funnos i hörnen, uppfördes och försågos med Karl XII:s namnchiffer. I tornet
funnos fem klockor, af hvilka den största vägde nära 28 skeppund. Till tornets
märkvärdigheter hörde ett klockspel, det enda i sitt slag i Sverige, förfärdigadt
i Amsterdam 1663 af hamburgaren Frantz Hemony och köpt af tyska
församlingen för 3,534 riksdaler specie. Därpå spelades första gången den 18 juli
1666. I början spelades hvar dag, men senare, med undantag af större
högtidligheter, blott hvar tisdag och fredag kl. ½ 12—12 på dagen.

Efter denna brand började den ganska förmögna församlingen att
tänka på tornets återuppförande, och många olika förslag väcktes.
Några af dem voro alt annat än konstförståndiga, enär de alldeles
icke togo hänsyn till kyrkans arkitektur. En täflan utlystes, och i
kyrkan anordnades en utställning af inkomna omkring 150 ritningar,
hörande till 31 olika förslag, de fleste af tyske byggkonstnärer.
Åtskilliga af dessa ritningar visade ett gotiskt torn, hvilket bland
sakförståndige väckte förundran och ovilja, enär ett sådant icke kunde
passa i hop med en kyrka från senrenässansens dagar. Bland dem
som offentligt gjorde sin insaga mot en så tokig arkitektonisk tillställning 
var Chr. Eichhorn, som i Ny Illustrerad tidning 1879 skref: »Den
resliga tornspiran var af ålder en sådan prydnad för staden och så
egendomlig i jämförelse med dennes öfriga moderna eller fula torn»
(Klara nya torn fans icke då ännu) »och kupoler, att hvarje försök
att vid nybyggandet borttaga eller väsentligen ändra hennes resning
säkerligen skulle af stockholmarne ses med ogillande och i själfva
verket vore en vandalism både mot byggnaden och hufvudstaden.»

Detta uttalade verkligen hvad hela Stockholm tänkte i den saken,
och en så allmänt utbredd åsigt verkade, att om vederbörande hade
haft förkärlek för ritningarna i gotisk stil, öfvergafs likväl detta.

Såsom ett önskningsmål hade ock uttalats, att staden skulle låta
rifva de tre egendomar vid Vesterlånggatan som sträcka sig upp mot
Prestgatan och skymma kyrkans västra sida, i hvilket fall tyska
kyrkorådet lär ha varit villigt att taga bort de missprydande grafkoren
mellan kyrkogården och Prestgatan hvilka tillkommo 1734 och 1735.
Om denna önskan vunnit framgång, hade en liten, väl behöflig öppen
plats bildats i denna trångbodda del af den inre staden, och kyrkan
framträdt bättre. Ingenting i det afseendet har dock sedermera
afhörts.

Gudstjänst kunde under någon tid efter branden icke hållas i det
skadade templet, utan egde rum i Finska dertill benäget upplåtna
kyrkan, men den 17 oktober började byggmästaren E. Thavenius med
uppsättande af ett provisoriskt tak, och påföljande juldag uppläts
Tyska kyrkan åter till gudstjänst.

Redan den 10 oktober hade kyrkorådet beslutat tornets återuppbyggande
och utlyst den ofvan nämda täflan mellan hugade arkitekter, bland hvilka R.
Gressner i Hamburg erhöll första priset, 600 riksmark, samt G. Clason och C.
A. Ahlborn det andra, 300 kr. Ett extra pris på 400 riksmark tilldelades A,
Pieper i Köln. Prisdomare voro hofintendenten A. Nyström, slottsintendenten
E. Jacobsson, arkitekten H. F. Holmgren samt af kyrkorådet pastor Kittan och
ingeniör G. A. Bergling.

Oaktadt de prisbelönta ritningarnas förträfflighet, ansåg kyrkorådet sig
likväl böra inhemta någon framstående byggmästares råd samt anmodade därför
kungl, preussiska geheimerådet, professor F. Adler i Berlin att infinna sig i
Stockholm. Detta skedde dock först sedan underhandlingarna med en mycket
framstående svensk arkitekt icke ledt till det åsyftade ändamålet. Professor A. T.
Gellerstedt hade nämligen, utan att deltaga i täflingen, uppgjort en högst tilltalande
eskiss till kyrkans restaurerande, men därefter, otvifvelaktigt på goda grunder,
dragit sig tillbaka. Då professor Adler kom till Stockholm och fick se nämda
skiss, uttryckte han sin stora förtjusning öfver den samt lär ha utropat:
»Hvarför har ni kallat hit mig, då ni har en så utmärkt ritning?» Det var dock då
för sent att göra upp något med professor Gellerstedt, och på det sättet gick den
svenska byggnadskonsten miste om ett mästerverk, hvilket utan tvifvel, enligt
sakkunnigas intyg, tagit sig ännu vackrare ut än det nuvarande tornet.

Emellertid uppgaf professor Adler sin landsman, kungl, preussiske
byggnadsrådet, professor Raschdorff i Berlin, såsom den nu mera lämpligaste
arkitekten, och erhöll ingeniör Bergling därför uppdrag att resa till Berlin och söka
vinna honom för saken. I oktober 1879 inträffade professor Raschdorff i Stockholm 
och meddelade sig med kyrkorådet. I därpå följande november skickade
han in den första eskissen, och i mars 1880 beslöt församlingen, att tornbyggnaden 
och kyrkans återställande skulle ske i öfverensstämmelse med Raschdorffs
planer och ritningar. Kyrkorådet beviljades att för byggnaden förfoga öfver
tillgängliga medel samt, om så behöfdes, upptaga lån på högst 75,000 kr. I
september samma år gillades och stadfästes ritningarna af kungl. maj:t.

I januari 1881 antogs ingeniör L. J. Hammar till entreprenör för tornets
järnkonstruktion mot 35,000 kr. I mars samma år uppdrogs tornets alla
murarearbeten för 98,000 kr. åt byggmästaren C. H. Hallström, och i därpå följande maj
godkändes firman J. G. Grosse’s i Dresden anbud att mot ett pris af 36,790
riksmark gjuta fyra nya ringklockor. Till biträdande arkitekt utsågs G. Sandahl,
och ingeniör Bergling åtog sig att såsom kyrkorådets ombud öfvervaka arbetet.

Elden hade förstört tornet ända ned till murkronan, men man hade
hoppats att det nya tornet skulle kunna resas på den kvarstående
muren. Detta visade sig dock omöjligt, och murverket måste därför
rifvas ända ned samt till och med ny grund läggas, hvilket ökade
kostnaderna med 10,000 kr. Då således en fullständig nybyggnad
skulle företagas, egde grundstenens högtidliga nedläggning rum den 14
april 1882 i närvaro af ärkebiskop Sundberg, tyska sändebudet R.
von Pfuel, öfverståthållaren, frih. af Ugglas, ordensbiskopen Grafström,
underståthållaren Bråkenhjelm, polismästaren Granström och tyska
legationssekreteraren F. von Pourtalés.

Kyrkorådet utgjordes då af ingeniör C. A. Bergling, nederländske
generalkonsuln O. Blanck, tyske generalkonsuln W. von Redlich, fabrikör
F. Gramme,- pianofabrikanten L. Stawenow
och grosshandlaren H.Stange. Kyrkorådets
sekreterare var hr G. Lohoff.
Hederspresident var generallöjtnanten grefve G. M.
L. Björnstjerna,
till hvars ära
kyrkorådet sedan
lät prägla en
guldmedalj som
högtidligen öfverlemnades på
grefvens sjutionde
födelsedag den 20
november 1887.
R. A. Kittan var
kyrkoherde, men
lemnade
Stockholm redan
innan tornet var
färdigt och
efterträddes af J. R
Kaiser, som
instäldes i ämbetet
den 6 oktober
1884.

Tyska kyrkan.

Tornets murstomme
var färdig på
eftersommaren 1883. Den är
bygd af fogstruket tegel
med rika orneringar af
grå gotlands-sandsten, ett
vackert arbete alt igenom.
Under 1884 fullbordades
tornets järnkonstruktion,
och kopparbeklädnaden
påsattes. Alt
koppararbete är gjordt på A. Lindströms
verkstad, och visar med mångfaldiga
prydnader stor skicklighet i
utförandet af fina och svåra detaljer.
På spiran, som är af bessemerstål, uppsattes den 13 sept. 1884 den 5 fot långa,
3 tot höga, af drifven koppar förfärdigade och förgylda tuppen. I slutet af
oktober s. å. syntes spirans spets svigta under intryck af stark blåst. Den
nedtogs då och förkortades något, sedan man hos meteorologiska anstalterna i
Stockholm och Upsala begärt upplysning om, huru stor vindstyrka borde
beräknas.

De nya kyrkklockorna anlände till Stockholm i september 1884. Den största
af dem väger öfver 200 centner och är prydd med en medaljong med Oscar den
andres bröstbild samt ärkebiskopens, kyrkoherdens och kyrkorådets namn. På
alla fyra klockorna läsas tyska bibelspråk. I tullafgift för dessa klockor erlades
3,000 kr. Den 9 november 1884 invigdes klockorna, hvars vackra klang väckt
stockholmarnes beundran.

Det nya, af J. H. Addicks, »stadsurmakare» i Amsterdam, förfärdigade
klockspelet, som kostar 30,750 kr. och hvarför i tull erlades 2,400 kr., anlände
till Stockholm hösten 1887, uppsattes, afprofvades och befans mycket lyckadt, men
har ännu ej användts.

Urverket är förfärdigadt hos G. W. Linderoth och kostar 3,300 kr.

Tornets höjd är 325 fot, således 25 fot högre än Riddarholmstornet, och
däraf komma 200 fot på spiran. I juni 1885 besigtigades tornets
järnkonstruktion och i april 1886 afsynades kopparbeklädnaden.

Återställandet af själfva kyrkan ut- och invändigt fortgick till hösten 1887,
hvad det inre vidkommer under ledning af prof. M. Isæus. Byggmästaren J. E.
Thomas har verkstält byggnadsarbetet, G. Grabow målningen och H. Chemnitz
förgyllningen. De gamla taflorna ha restaurerats af G. Hafström. Alt i kyrkans 
inre lyser nu fint och prydligt. Den med rika figurorneringar af marmor
utrustade predikstolen har befriats från det lager af hvitmenande, hvilket under
långa tider dolt hans skönhet, som nu, tack vare Antonio Ballio, den
konstförfarne, nu mera i Stockholm bosatte venetianaren, framstår i all sin glans.

Det nya, 30 stämmor starka orgelverket är ett utmärkt arbete från Åkerman 
& Lund, och har hr Lund särskildt kostnadsfritt lemnat en dertill hörande
tuba mirabilis.

Flera församlingsmedlemmar ha skänkt utmärkt vackra och dyrbara
prydnader. Så har fru Meeths förärat kyrkan en hos Handarbetets vänner förfärdigad 
altarduk af stort värde. Hr och fru Meeths ha gifvit två fönstermålningar.
Två andra sådana äro skänkta af hr Friedrich Knoch, bageriegare vid Götgatan;
ett måladt fönster har gifvits af hr C. Becker i firman Rügheimer & Becker, ett
af konsul E. Lindström, ett af grosshandlaren R. Schumburg. Alla dessa utmärkta
konst- och industriverk kosta stora summor och äro förfärdigade i München.

Den 6 november 1887 skedde en högtidlig invigning af den
restaurerade kyrkan, då konungen jämte prinsarne Oscar och Carl sutto i
den ståtliga kungastolen.

***

Nästan samtidigt med tyska tornbyggandet företogs motsvarande
på Klara kyrka. Redan länge hade stockholmarne i allmänhet och
invånarne i Klara församling i synnerhet uttryckt sitt missnöje med
den fula hufven på tornet, ett ledsamt minne, vare sig af dålik smak
i arkitektur eller af bekymmersamma ekonomiska omständigheter eller
af bäggedera, men som borde aflägsnas och ersättas af ett värdigare
byggnadsverk. Allra hälst borde detta utsträckas äfven till den
öfriga kyrkan.

Den nu varande Klara kyrka är under Johan III uppförd på återstoden af
det nunnekloster, som Magnus Ladulås lät anlägga norr om det Stockholm som
då ännu var i sin första uppkomst. Det gamla spetsiga tornet var 332 fot högt,
af hvilka 210 fot kommo på sjelfva spiran. Det lär dock ha befunnits vara för
svagt och bygdes om under Gustaf II Adolf.  År 1717, den 8 september, 
nedslogs af en stark västlig vind spetsen af tornet tillika med tuppen och korset.
De senare uppsattes åter den 27 juli 1722, då Mårten Gräs, gesäll hos
kopparslagar-åldermannen Seltke, klättrade upp med tuppen, fäste honom på hans plats,
aflossade ett par pistolskott under den på kyrkogården samlade folkmassans
fröjderop och »kom ändtligen helskinnad neder», men ett par veckor därefter
föll han från tornet, där han hade något arbete, och slog i hjäl sig. Året därpå slog
åskan ned i tornet, där det brann i ett par timmar, men sedan släcktes utan
»vidare våda för kyrkan».

Den stora branden, som den 8 juni 1751 lade en stor del af Norrmalm i
aska, förderfvade ock mycket af Klara kyrka. Det höga, spetsiga tornet fattade
eld och föll ned, koppartaket smälte, altare, predikstol, minnesvårdar, »till och
med de dödas ben i grafvarne
förtärdes af lågorna.» Men redan
ett par veckor efter denna
förskräckliga eldsvåda började man
åter sätta kyrkan i stånd, och
arbetet fortgick i nära två år, så
att hon påskdagen 1753 kunde åter
öppnas för gudstjänst. Då försågs
tornet med ofvan nämde huf,
hvilken ända till vår tid intagit en så
olyckligt bemärkt plats bland
Stockholms byggnadsverk.

Klara kyrka.

Sedan arkitekten H.
Zettervall, redan innan han
flyttade till Stockholm, på
anmodan utfört ritning till ej blott
tornets, utan hela kyrkans
omgestaltande i värdigt skick samt
saken mycket dryftats, beslöts
på en kyrkostämma i början
af juni 1882, att nytt torn
skulle uppföras i enlighet med
nyss nämda ritning, men
kyrkan blifva såsom dittills. Det
är dock att förmoda, det
kyrkans hela rekonstruktion skall en gång fulländas, så mycket mera som
i kongl. maj:ts resolution tornbyggnaden medgifves med vilkor, att
hela kyrkans förändring i öfverensstämmelse med Zettervalls ritning
företages »inom en ej allt för aflägsen framtid.»

Arbetet med tornets ombyggande började på våren 1883 och
förestods af professor G. Dahl såsom öfvervakande arkitekt samt
utfördes under byggmästaren A. M. Svenssons ledning. Den 10 februari
1884 nedtogs den gamla torntuppen, som sedermera begagnats, ehuru
förändrad, för den nya byggnaden.

Företaget utfördes med lika mycken raskhet, som insigt och omsorg. I
slutet af juli 1885 afslutades murningsarbetet å själfva tornet, som är klädt med
rödt, eldfast tegel, siradt med listverk af finhuggen granit.

Den höga spiran restes på ett par månader under det murningsarbetet på
tornet ännu fortgick, och samtidigt uppsattes äfven de fyra hörntornen,
hvartdera omkring 55 fot högt. Den gamla, omförgylda och något förändrade
tuppen intog den 30 juli 1885 sin upphöjda plats, 350 fot öfver marken, af hvilka
171 komma på muren och 179 på tornspiran. Klara torn är det högsta i Sverige
näst efter Linköpings domkyrkas, som håller 354 fot.

Herr A. Lindström, som besörjde kopparslagarearbetet, öfvervakade själf
"uppsättningen och klättrade upp i höjden, oaktadt han ingalunda är ung —
han var med såsom taktäckare på Riddarholmskyrkan redan år 1841 — samt
ej eger mer än en hand.

Klaratornet var fullständigt färdigt till sommaren 1886, då tornuret,
förfärdigadt hos G. W. Linderoth, uppsattes, och urtaflorna infattades i de å J. &
C. G. Bolinders mekaniska verkstad gjutna ramstyckena.

De af kyrkorådet utsedde komiterade till byggnadens öfvervakande voro
protokollssekreteraren V. Tempelman, byggmästaren E. Thavenius,
grosshandlaren G. R. Sundström och snickaremästaren K. Edberg.

Och nu återstår endast att ändra själfva kyrkan i öfverensstämmelse 
med tornet! 

***

Under det Tyska och Klara kyrkor försetts med nya, ståtliga torn
till prydnad för nya Stockholm, har en annan församling, Jakobs och
Johannis, kostat på sig en helt och hållet ny kyrka. Den gamla var
onekligen alt för litet tidsenlig. Den lilla träbyggnaden med mera
breda än höga, med utanluckor försedda fönster, med från det branta
taket utspringande vindskupor och all torftighet för öfrigt var den
helgedom, i hvilken en af hufvudstadens församlingar i mer än 200
år förrättat sin gudstjänst, men som i vår tid måste utdömas. Bland
folket berättades, att kyrkan från början varit en bondgård, hvilket
nog kunde bära syn för sägen, men likväl icke var sant. Byggnaden
hade verkligen uppförts till gudstjänsthus, om ock i början
förnämligast till »mera beqvämlighet vid likfärder», men från slutet af
1600-talet tillökad och »förbättrad» i ungefär det skick den sedermera
fortfarit såsom annexkyrka till St. Jakob.

På hösten 1881 inbjöd Jakobs och Johannis församlings kyrkoråd hugade
arkitekter att deltaga i täflan om ritningsförslag till en af församlingen påtänkt
ny kyrka som skulle uppföras på Johannis kyrkogård. Vid täflingstidens utgång,
den 31 december 1881, hade sex förslag inkommit. Den nämd som tog dessa
förslag i betraktande och i mars 1882 gaf sitt utlåtande, bestod af då varande
intendenten, nu mera öfverintendenten H. Zettervall, slottsintendenten, prof. E.
Jacobson, byggmästaren E. Thavenius, kyrkoherden E. Bergman och hofapotekaren 
W. Sebardt, de två sist nämde i egenskap af kyrkorådsmedlemmar. Första
priset, 1,000 kr., tillerkändes arkitekten Carl Möller, en af våra yngre
byggkonstnärer (född 1857), hvilken hösten förut hemkommit från den studieresa han
under två och ett halft år företog hufvudsakligen i Frankrike och Italien. Andra
priset, 500 kr., erhöll en annan af de unge, Ludvig Peterson, som då var statens
resepensionär och hemkom först 1883.

I april 1882 erhöll Carl Möller af kyrkorådet uppdrag att i
öfverensstämmelse med eskissen utarbeta fullständiga hufvudritningar, hvilka aflemnades på
våren 1883 och i maj samma år antogos af församlingen på allmän kyrkostämma.
De nya ritningarna vunno kungl. maj:ts stadfästelse den 14 september 1883, af
en egendomlig tillfällighet just på dagen ett hundra år efter det högtidliga
grundläggandet af den under Gustaf III:s tid påbörjade Johannis kyrka som
sedermera aldrig kom till stånd och hvars grund församlingen ålades att borttaga.
Härefter utarbetades förslag till arbetskontrakt, och kyrkans byggande utlystes
på entreprenad.

I mars 1884 antogs ett af byggmästaren C. A. Olson ingifvet anbud om
utförande af kyrkans grund och granitsockel, äfvensom uppförande af terrassen
och de båda begrafningskapellen i huggen Östgöta sandsten samt den mellan
dessa belägna stora, 42 fot breda, granit-yttertrappan med tillhörande planer,
alt för ett pris af 71,000 kr. Det säges dock, att detta arbete sedermera kostat
entreprenören öfver 100,000 kr.

Kyrkans högtidliga grundläggning egde rum, i närvaro af konungen,
åtskilliga myndigheter och framstående samhällsmedlemmar, den 29 maj 1884, och
samma års höst voro såväl grund som granitsockel färdiga. På våren 1885
började uppförandet af själfva kyrkan, hvilket arbete också utlysts på entreprenad
till den minst fordrande. Ett anbud å 367,000 kr. af byggmästaren N. Anderson
från Malmö hade antagits. Detta anbud innefattade utförandet af hela kyrkan
ofvan granitsockeln med undantag af alt glas och all målning samt all
inredning, klockor och klockstolar, urverk och urtaflor, äfvensom de två figurerna,
Moses och Johannes, som skola ställas å ömse sidor om hufvudportalen.

Arbetet har sedan dess bedrifvits uteslutande under den blidare årstiden
och alldeles legat nere mellan 1 november och 15 april hvarje år. Då det
åter nedlades hösten 1887, hade det hunnit till sidoskeppens fulla höjd rundt
om kyrkan, och tornet reste sig 85 fot öfver terrassen. Afsigten är att under
innevarande år få byggnaden under tak och att tornet då skall ha nått en höjd
af 200 eller 250 fot. Man anser, att kyrkan skall kunna varda fullt färdig
till hösten 1889.


Kyrkan är belägen i nordligaste hörnet af Johannis kyrkogård,
på en höjd af 93 fot öfver Slusströskeln. Hon har sin längdaxel
nästan i norr och söder, med tornet åt söder och koret i motsatt
väderstreck, samt utgöres af ett treskeppigt långhus med månghörnigt
kor, och är en delning från koret afskuren af ett tvärskepp af samma
bredd som hufvudskeppet. Största längden utvändigt är 210 och
bredden är 113 fot. Invändiga längden är 160 och det treskeppiga
långhusets bredd invändigt 64 fot. Höjden invändigt i hufvud- och
tvärskepp är 71 fot, men stiger i sjelfva korset till 74. Sidoskeppens
invändiga höjd är 43 fot.

Hufvudskeppets taknock ligger 105 fot öfver terrassen och 
krönes af ett fyra fot högt smidesjärngaller. Tornets höjd är 305 fot
och takryttarens 180 fot. I tornet är inrymd en orgelläktare med
plats för en kör af 50 eller 60 personer. Dessutom finnas två
mindre läktare i transeptet.

Byggnaden, i tolfhundratalets gotik, är uppförd af tegel,
hufvudsakligen från Börringe i Skåne. Utvändigt förekommer å teglet
endast en färg: starkt röd, invändigt åter äro pelarne, hvalfringarne och
hvalf strålarne m. fl. konstruktiva delar utförda i blågrått och rödt
tegel, under det att alla murytor göras i gult tegel med dekorationer,
friser,
fönsteromfattningar m. m. i rödt. De
mellan hvalfstrålarne
instuckna hvalf kuporna
muras af porös s. k.
sågspånstegel, putsas
och målas enkelt. I
stampadt cement göras
alla fall, lister, kapitaler,
basar, socklar, pinaklar,
krabbor, korsblommor,
fönstrens masverk,
utkastare o. s. v.

Tornspiran muras
till hela sin höjd i tegel
i trenne färger: rödt,
gult och brunt, af hvilka
det senare är
saltglaseradt. Yttertaket täckes
med engelsk skiffer i
mönster af två färger,
med nock och fotbleck
af koppar. Takryttaren
täckes helt och hållet
med koppar.

Johannis kyrka.

Alla fönster förses med blyinfättade glasmålningar från firman
F. X. Zettler i München. I fyra af korets fem fönster framställas de
tolf apostlarne (tre i hvart fönster) och i det femte Kristus på korset
med de sörjande kvinnorna. I det ena transeptfönstret framställes
i stor grupp Kristi födelse med de tre vise männen och en profet i
hvart och ett af ytterfälten, alt under rika baldakiner. Samtliga
glasmålningar kosta 30,000 kr., fullt färdiga och insatta, hvilka penningar
framlidne kyrkoherden Lundberg under sina senare lefnadsår insamlade.

Altare, predikstol och orgel förfärdigas i rikt skuren ek med
sparsamma förgyllningar. Kronor för elektriskt ljus (glödlampor) komma
sannolikt att göras i smidt järn.

Hela kyrkan anses komma att kosta mellan 650- och 700,000
kr. och varder otvifvelaktigt ett af de vackraste bevisen på att
arkitekturen i Stockholm under de senaste åren beträdt den riktiga väg,
på hvilken vi i ett föregående kapitel fäst uppmärksamheten, samt har
till sitt förfogande så talangfulle och omsorgsfulle konstnärer som
Carl Möller och de redan förut omnämde unge arkitekterne.

Carl Möller.

***

Ännu har S:t Nicolai eller Storkyrkoförsamlingens kyrkoherde
titel af pastor primarius och är ordinarie præses i stadskonsistoriet,
hvarigenom församlingen fortfarande räknas
såsom den främsta bland de åtta
territorial-församlingarna; men denna kvarlefva från
den tid, då »staden inom broarna» var det
egentliga Stockholm och då kyrkoherden där
kallades pastor civitatis, har nu mera föga
att betyda. Visserligen är kyrkan i den
församlingen Stockholms ej blott äldsta, utan
äfven största och åt minstone i sitt inre
genom gamla monument, konstverk och
prydnader af många slag intressantaste, men
församlingens folkmängd är den minsta af alla
territorialförsamlingarnas och stadd i
aftagande. År 1880 var invånareantalet 13,348,
år 1885 hade det gått ned till 12,422 och
1887 till omkring 11,500, under det öfriga församlingars, med
undantag af Klara, tillväxt.

Under sådana förhållanden och då Storkyrkoförsamlingens ytvidd
upptager endast omkring 37 hektar, kunde det tyckas såsom
pastoralvården där icke skulle kräfva så stora ansträngningar som i de öfriga
territorialförsamlingarna, af hvilken den där näst minst befolkade, Klara,
har öfver 18,000 invånare på en yta af 61 hektar samt den folkrikaste,
Ladugårdslandet, öfver 40,000 på öfver 200 hektar.  Storkyrkoförsamlingen 
har likväl endast en ordinarie prestman mindre än sist nämda, men
en sådan mer än Klara, och räknar man alla tjänstgörande prester
i de respektiva församlingarna, finner man att Storkyrkan har största
antalet, nämligen åtta, under det Ladugårdslandet med sin tre och en
half gånger så talrika folkmängd har blott sju.

Staden inom broarne, Stockholms första rote, öfvergår alt mera till
en city af samma slag som Londons äldsta stadsdel, med
köpmanskontor, banker och handelsbodar, under det
bostadslägenheternas antal minskas. Ämbetsmannaverlden har fortfarande här sina
tjänsterum, men ej sina hem, och »Skeppsbroadeln» finnes numera
icke uteslutande vid Skeppsbron, utan snarare i Östermalms nya
kvarter; men den gamla stadsdelens åldriga, om ock i sitt yttre genom
ombyggnader försämrade kyrka bibehåller sitt gamla anseende och
släpper icke af sin herdes företrädesrättigheter. Det är dock icke på
grund af dessa, utan till följd af personliga egenskaper, att då den
som nu har rätt att inför altaret bära den präktiga »pastor-primarii-kåpan» 
uppträder i predikstolen, är han säker att finna kyrkan fyld
af uppmärksamma åhörare, som ej blott tillhöra Storkyrkoförsamlingen,
utan komma från alla delar af
hufvudstaden.

F. A. Fehr.

F. A. Fehr, fil. doktor och teologie
kandidat, hvilken 1884, vid tretiofem års ålder,
tillträdde ämbetet, är den fyrtiosjätte
kyrkoherden i Storkyrkan sedan reformationen.
Af hans tretio närmaste företrädare ha tjugu
upphöjts till biskopar och bland dem tre
till ärkebiskopar.

Storkyrkoförsamlingen hade från gamla tider
att välja kyrkoherde, men år 1636 stadgade
Drottning Kristina, att församlingen egde med
biskopens ja och samtycke kalla och välja på några
kvalificerade personer, hvilka sedermera skulle af
staden och biskopen presenteras konungen att
däraf utse och förordna en. Ett k. bref af 1785
föreskrifver, att »Consistorium skall åligga, att då vacanser till
kyrkoherdeämbetet i Stockholms stads storkyrkoförsamling inträffa, sådant hos kungl. maj:t
anmäla och konungens ordres afvakta.» Lönen är 8,000 kr. Dessutom 250 t:r
kronotionde såsom præses i konsistoriet samt efter fylda 60 år och 15 års tjänst
i församlingen 1,500 kr. tillägg.

Komministrarne i denna församling äro tre, af hvilka den äldste, G.
D. Bersén, är född 1808 och Stockholms presterskaps senior. Lön 4,720 kr.

***

I rang närmast efter Storkyrkoförsamlingen kommer sedan
gammalt S:t Klara församling, sydvästra norrmalm, hvars kyrkoherde är
vice præses i stadskonsistoriet. Den församlingens ytinnehåll uppgår
till, såsom redan är nämdt, omkring 61 hektar med en folkmängdstäthet 
af 300 på hektar.

Den nyss nämde delen af Norrmalm jämte Helgeandsholmen
tillhöra i kommunalt afseende stadens andra och tredje rotar, men i
ecklesiastikt, hvilka i Stockholm ha mycket gemensamt och ofta
sammanblandas, Klara församling och har sin  territorial-gudstjänstlokal 
i Klara kyrka. Församlingen är
regalt pastorat, hvilket under olika tider
innehafts af många framstående prestmän.  
Efter ordensbiskopen och
öfverhofpredikanten Th. F. Grafströms
frånfälle 1883, utnämdes hofpredikanten K.
G. Ljungman 1884 till kyrkoherde och
gjorde sig mycket omtyckt både såsom
predikant, enskild prest och ledare af
församlingens angelägenheter, meu afled
redan 1886. Nu är C. A. E. Strandeli
kyrkoherde. Lön 10,403 kr. Klara
församling har två komministrar. Lön 4,700 kr.

K. G. Ljungman.

***

Stockholms tredje församling efter den gamla, ännu officielt
iakttagna ordningen är S:t Jakobs, sydöstra delen af Norrmalm, i äldre
tider äfven kallad Östermalm, hvilket visar, att stadsdelars
uppkallande efter väderstrecken icke är någon
tillförlitlig benämning för framtiden. Med
S:t Jakobs är S:t Johannis förenad, sedan
den sist nämda förut varit samt i en ej
aflägsen framtid sannolikt åter varder
själfständig. Nu bilda de två
församlingarna Stockholms sjunde och åttonde rotar.

Sammanlagdt ega de två förenade
församlingarna en ytvidd af 156 hektar
och en folkmängd vid 1887 års slut af
öfver 26,000 personer, hvilket sedan 1880
är en tillökning af öfver 5,000, som i
synnerhet faller på Johannis församling.

Jakobs första kyrka ansågs vara uppförd redan på 1300-talet och nedrefs
på Gustaf I:s befallning för att icke lemna skydd åt en belägrande fiende. Den n. v.
kyrkan började byggas under Johan III:s tid, fastän hon icke fullbordades förr än
1643. Tornet var då försedt med hög spira, men antändes af åskan och
nedbrann 1723 jämte två mindre torn. Det nu varande tornet uppfördes på 1730-talet.

A. E. Bergman.

De två församlingarna utgöra ett regalt pastorat, hvars innehafvare 
sedan 1882 är hofpredikanten, d:r A. E. Bergman.  Komministrarne
äro tre, af hvilka N. J. Stahre tjänstgjort där sedan 1855.
Kyrkoherdens lön är 9,500 kr. Komministerlönen är 4,500.

***

Ehuru icke tillhörande territorialförsamlingarna, har dock S:t
Gertruds eller Tyska församlingen sedan gammalt fjärde platsen bland
Stockholms hufvudkyrkor. Hon har omkring 2,300 medlemmar.

Församlingen undfick privilegium genom ett kungl, bref af den 8 mars
1571, men räknar sin egentliga tillvaro från början af 1600-talet. Tysk
Gudstjänst hölls här dock redan strax efter reformationen, men på olika ställen. År
1607 uppläts det mycket bekanta S:t Gertruds kapell åt tyska församlingen, som
snart bygde om kapellet i förstoradt mått och 1642 fullbordade byggnaden.
Församlingen egde rättighet att ha två kyrkoherdar, af lika värdighet, af hvilka
dock den ene kallades pastor primarius, och af
denna rättighet begagnade sig församlingen ända
till 1817, då pastor primarius d:r Hackenburg afled,
hvarefter ett kungl, bref medgaf, att församlingen
kunde få hålla blott en kyrkoherde, hvilken
därefter utnämnes af kungl. maj:t. Han är ledamot af
Stockholms stads konsistorium och har till sitt
biträde i pastoralvården en adjunkt.

Såsom förut nämdt, är J. P. Kaiser
sedan 1884 Tyska församlingens kyrkoherde.
Han är till lefnadsåren yngst bland
»konsistorii  assessorer» och tillträdde sin 
befattning vid 32 års ålder.

J. P. Kaiser.

*

Den femte i rang bland Stockholms församlingar är Maria Magdalena, 
som upptager västra delen af Södermalm med en ytvidd af 296
hektar, omfattande de femtonde och sextonde rotarne, och med en
folkmängd af omkring 30,000.

I äldsta tider hörde hela Åsön, n. v. Södermalm, till Maria kyrka, hvilken
skall ha varit en oansenlig byggnad, som nedrefs 1527, samtidigt med Jakobs
och af samma orsak, eller, såsom Rüdling uttryckte sig, som »Konung Gustaf
I, Glorwyrdigst i Åminnelse, för wicktiga Orsaker skull, låtit demolera och i
Grund nederrifva».  Ny kyrka skulle åter uppbyggas af Johan III, fullbordades
dock först 1634 och förbättrades sedan vid flere tillfällen samt försågs med en,
1733 fulländad, prydlig tornbyggnad med hög spira. Den stora branden den 19
juli 1759, hvilken förstörde omkring 300 hus på Södermalm, ödelade också
kyrkan. Hon bygdes åter upp, men i föga lyckad stil och vardt färdig 1763. Det
nya, mer än vanligt fula tornet fullbordades 1825. För Maria församling återstår 
att följa Klaras föredöme och skaffa sig ett nytt torn i öfverensstämmelse
med det vackra som nedbrann 1759.

Församlingen har rätt att själf tillsätta sin kyrkoherde, hvilket privilegium
uppgifvits grunda sig på den oförsagda fosterlandskärlek, södermalmsborna
visade under befrielsekriget mot danskarne, då Gustaf Vasa belägrade Stockholm,
en obestyrkt sägen. Rättigheten meddelades af Gustaf II Adolf 1626.

Kyrkoherde sedan 1886 fil. d:r, teol. kand. J. A. Sjöstrand. Lön 8,400
kr. Vid 55 år och 15 års tjänst tillägg 1,500. De två komministrarne 4,400kr.

J. A. Sjöstrand.

***

Katarina, den sjätte i ordningen bland de
stockholmsförsamlingar som äro företrädda i
stadskonsistoriet, omfattar östra delen af
Södermalm med 283 hektar mark och nära 35,000
invånare, således den till folkmängden näst
största församlingen samt till omfånget inom
stadsplanen största, upptagande tolfte, trettonde
och fjortonde rotarne.

Det gick långsamt med bebyggandet af
Södermalm, och först 1654 delades den förstaden i två
församlingar. Då förordnades också, att en kyrka,
»Catharina kallad», skulle byggas där det, till minne
af Sturelikens uppbrännande 1520, år 1576 upprättade Sturekapellet stod.
Kyrkan grundlades 1656 och bygdes efter Jean de la Vallée’s ritning. Den förste
kyrkoherden var magister Petrus Arenbechius, men först på 1670-talet
fullbordades kyrkbyggnaden och intill dess hölls gudstjänst i en tillfällig »brädkyrka».
Den nya kyrkan berömdes mycket för sitt
präktiga utseende, men var, att döma efter
afbildningen i Dahlbergs Suecia, ganska tillkrånglad
och i saknad af jämnmått. Emellertid förtäljer
Rüdling:

»Fordom, när denna Kyrkian stod i sitt
fullkomliga stånd, var hon en af de skiönaste
Kyrkior, som nu för tiden i Stockholms stad
finnas; Men år 1723, den 1 Maji, på Philippi
Jacobi dag, som eljes kallas Walborgs-Messodagen, 
afbrändes hon (jemte några hundrade
vackra hus och gårdar) ned till grunden, så
at allenast tome murarne stodo qvar och de dödas
lik i grafvarne med uppbrunno; dock vardt hon
strax efter branden åter reparerad och å nyo
solenniter invigd år 1724, den 18 Novembris.»

Den nya kyrkan bygdes mycket enklare och med bättre jämnmått i det
hela. Öfver den vackra kupolen restes, efter Göran Adelcrantz' ritning, ett torn,
som ännu i dag utgör Stockholms stolthet.

Församlingen är regalt pastorat, hvars innehafvare sedan 1879 är
fil. d:r, teol kand. C. A. E. Landqvist. Kyrkoherdelönen 7,500 kr.
Hvardera af de två komministrarne har 3,440 kr.

C. A. E. Landqvist.

***


Kungsholms församling omfattar stadens fjärde och sjuttonde
rotar samt upptager hela Kungsholmslandet ända ut till
Tranebärgsbro och dess utom ett litet hörn (f. d. Blekholmen) af Norrmalm.
Ytvidden uppgår till 374 hektar, och folkmängden utgör något öfver
22,000 personer ifrån att vid årtiondets ingång ha varit icke fullt
14,000, således en tillökning på 1880-talet af minst 50 procent. År 1855
voro blott 3,639 personer mantalsskrifna i Kungsholms församling.

Munkliderne eller Munklägret, utmarker till stadens kloster och
Helgeands-hus, indrogs jämte andra klostergods till staten af Gustaf I, men 1644 och
ytterligare 1647 donerades holmen till Stockholms stad, hvarefter den började
bebyggas. Traktens få invånare hade först hört till Solna församling, sedan jämte
denna till Storkyrkan, hvarifrån Solna dock åter söndrades, och 1643 lades
Munklägret under Klara. Men då befolkningen tillväxte, skulle där bildas en
egen församling med kyrka, och tillsvidare hölls från 1672 gudstjänst i en äfven
till skola upplåten träbyggnad, hvilken förut begagnats till klädesfabrik och som
låg vid hörnet af Handtverkaregatan och n. v. kyrkogården. Den förste
kyrkoherden var magister Jakob Lille. Vid den tiden fick holmen namn af
Kungsholmen, hvilket ej ens i vår tid ändrats till
Västermalm, enär stadsfullmäktige icke vågat
förgripa sig på denna historiska benämning.
Den tillfälliga träkyrkan nedbrann 1679 och
ersattes af ett annat trähus vid
Handtverkaregatan. Redan 1673 hade dock grunden lagts
till en kyrkobyggnad af tegel efter arkitekten
Matthias Spihlers ritning, men först 1688 var
denna färdig till invigning, hvilken egde rum
på första adventssöndagen, och lät Karl XI
då uppkalla kyrkan efter sin »huldrika gemål»
Ulrika Eleonora. Kyrkoherde var då
Nicolaus Anberg, förut pastor vid Finska
församlingen. Kyrkan var dock täckt endast med
ett brädtak och täcktes 1755 med järnbleck,
men 1757 var kyrkhvalfvet färdigt. Först
1809 företogs ombyggnaden och fullbordades året därpå, men tornet var ej
riktigt i ordning förr än 1813, då det på Kristi himmelsfärdsdag invigdes.

Äfven Kungsholms församling är ett regalt pastorat. Den nu
varande kyrkoherden är hofpredikanten E. M. Schultzberg, tillika
regementspastor vid lifregementets dragoner och predikant vid
Serafimerlasarettet, hvilken i ett fjärdedels århundrade innehaft sin befattning
såsom kyrkoherde. Församlingen har, oaktadt sin stora folkmängd,
endast en komminister, således blott två ordinarie prester, samt en
pastorsadjunkt. Kyrkoherdelönen är 5,330 kr. Komministerns 3,100.

E. M. Schultzberg.

***

Näst i ordningen följer den andra af de två icke-territoriela
församlingarna, hvilkas kyrkoherdar äro ledamöter af stadskonsistoriet,
nämligen den Finska.

Denna församling räknar sin tillvaro från reformationstiden. År 1538
beslöts, att finnarne skulle få hålla sin gudstjänst i dominikanerklostrets kyrka
vid Svartmangatan, hvilken munkarne borde utrymma. Men så refs klostret,
och först åtskilliga år därefter, då Henricus Erici var kyrkoherde, inhystes
finnarnes gudstjänst i S:t Gertruds kapell, hvarifrån de likväl fördrefvos 1607, då
de fingo låna hus i Riddarholmskyrkan, där de stannade i öfver ett hundra år
eller ända till 1719, men hade det trångt nog med Riddarholmens egna
församlingsbor. Sist nämda år flyttades den finska gudstjänsten till Katarina kyrka,
och då denna brann 1723, drogo finnarne till Skeppsholmskyrkan, men där
stannade de blott ett par år, ty 1725 inköpte de gamla bollhuset vid Slottsbacken
och inredde det till kyrka samt uppkallade henne efter konung Fredrik. Det
officiella namnet är fortfarande Fredriks eller Finska nationela församlingen.

I början hölls gudstjänsten endast på finska, men 1741 påböds, att svensk
gudstjänst skulle hållas hvarje helgdag mellan finska högmessan och
aftonsången. Hundra år därefter stadgades, att finsk gudstjänst skulle firas hvarje
söndag under juni—oktober, men under den öfriga
delen af året endast hvar tredje söndag. Nu
predikas finska en gång i månaden vintertiden samt två
gånger i månaden mellan maj och november.

Enligt kungl. brefvet af den 17 juli 1747
skall den prestman, som vid kyrkoherdevalet
fått de flesta rösterna, genom stadskonsistoriet
anmälas till erhållande af kunglig fullmakt.
Församlingen skulle också ha en komminister,
men enligt kungl, brefvet af den 21 aug. 1846
skall den tjänsten tills vidare blifva obesatt,
mot förbindelse för kyrkoherden, som uppbär
den till komministertjänsten anslagna lönen,
att, om konsistoriet så pröfvar nödigt, antaga
och aflöna ett biträde.

Församlingens nu varande kyrkoherde, Å. Sjöding, har innehaft
sitt ämbete i 33 år och är f. n. den till tjensteåren äldste
kyrkoherden i Stockholm. Han biträdes af en pastorsadjunkt. De öfver hela
Stockholm spridda församlingsmedlemmarne voro vid 1887 års slut
1,252, hvilket visar en minskning på 30 år af omkring 1,200 personer.

A. Sjöding.

***

Stockholms nionde församling och sjunde territoriela är
Ladugårdslandet. Hon omfattar de nionde, tionde och elfte rotarne, den
del af stadens område, som ligger öster om Jakobs och Johannis 
församling samt hela Djurgården, sträckande sig öster ut till
Blockhusudden och i nordväst ända till Ålkistan, tillsammans 1,636
hektar, hvilket utgör mer än hälften af det under Stockholms
jurisdiktion lydande området, med åkrar och ängar, parker, skogar och
excercisfält, breda gator, höga hus och alt som företrädesvis
kännetecknar nya Stockholm. Af de nämda 1,636 hektarerne ligga 206 inom
stadsplanen. Folkmängden var 1855 icke fullt 16,000 personer, 1880
något öfver 31,800 samt vid 1887 års slut öfver 43,000 på hela området.

År 1656 beslöts att en kyrka skulle byggas för amiralitetsförsamlingen,
hvilken sedan 1629 haft en liten kyrka på Kyrkholmen, där nationalmuseum nu
står. Grunden lades 1658. Ritningen var af Jean de la Vallée. Brist på
medel gjorde dock att företaget afstannade och icke ånyo företogs förr än 1730
och då efter en af Göran Adelcrantz utarbetad plan, som ändrades något af
Nicodemus Tessin och visade en regelbunden åttkant. Fyra pelarpar bilda genom
hvalf mot yttermurarne en omgång och uppbära mot det inre en kupol, hvars
inre del upplyses af 16 kopplade fönster. Under tiden hade en träkyrka
uppförts, 1670, längs Storgatan, mellan n. v. norra kyrkogårdsingången och hörnet
af Artillerigatan, och Ladugårdslands befolkning, som då skildes från Jakobs
församling och fick magister Jonas
Gravander till kyrkoherde, begagnade denna kyrka
af trä. Den nya tegelkyrkans byggande
påskyndades dock så mycket, att hon kunde
invigas den 21 aug. 1737 och fick namn
efter Hedvig Eleonora, grundläggarens, Carl X
Gustafs gemål. Det tyckes dock som hade
man någon tid ämnat kalla kyrkan Karl
Gustafs. Den gamla träkyrkan borttogs, men
på platsen skräpade en stor och klumpig
klockstapel ända långt in i senare delen af
vårt århundrade. Den nya kyrkan var
fullbordad, med undantag af
kupolöfverbyggnaden, hvilken, redan tillhörande den första
planen, ej kunde utföras af brist på pengar. Men
en allt lifligare önskan gaf sig till känna, att
kyrkan måtte förses med en annan
öfverbyggnad, mera värdig den för öfrigt vackra byggnaden än den som gifvit upphof
åt spenamnet »bränvinspannan», såsom kyrkan benämdes på folkspråket för sin
sagda redskap ej alldeles olika taktäckning. Sedan en församlingsbo skänkt
15,000 rdr, framstäldes och dryftades åtskilliga förslag, af hvilka ett, utarbetadt
af hofarkitekten Malmberg efter Scholanders ritning, antogs och utfördes i
samband med en grundlig reparation af kyrkans inre. Tornbyggnaden började på
hösten 1865, verkstäldes af byggmästaren A. P. Nilson, och vid slutet af
augusti 1866 var arbetet fullbordadt. I september sist nämda år refs klockstapeln.
Det gamla kyrkoherdehuset i hörnet af Ladugårdslandstorg och Storgatan refs
1883, då ett nytt boställshus för församlingens prester uppförts vid Jungfrugatan.

Församlingen är regalt pastorat med en af kungl. maj:t tillsatt
kyrkoherde, två af församlingen valde komministrar och två
pastorats-adjunkter, jämte ett par af kyrkoherden antagna pastorsadjunkter.
Kyrkoherden, d:r G. O. Lagerström, utnämdes 1886. Lönen är 8,000
kr. Hvarje komminister har 4,500 och pastoratsadjunkterne 3,000.

G. O. Lagerström.

*** 

Adolf Fredriks församling omfattar femte, sjätte och adertonde
rotarne samt upptager den del af Norrmalm som ligger norr om Klara
och väster om Johannis församlingar med en yta af 274 hektar.
Folkmängden utgjordes för ett par och tretio år sedan af omkring 8,500
personer, hade år 1880 stigit till öfver 18,600 samt år 1887 växt
till omkring 35,000.

Nedanför Brunkebärgsåsen, nordväst ut, låg en Klara församling tillhörande
begrafningsplats, och församlingen anhöll hos kungl. maj:t att där få uppsätta
ett litet träkapell, hvilket medgafs 1673. Kapellet fullbordades till en del 1674,
och Olof Larsson, »en berömlig rådman i Stockholm», åtog sig att bekosta hvad
som fattades utan och innan samt att dess utom ersätta Klara församling hvad
denna för byggnaden dittills utgifvit. Kapellet invigdes 1675 och fick efter den
berömlige rådmannen namn af S:t Olof samt lades såsom annex till Klara
församling. Redan 1694 utvidgades träkapellet, men först på 1760-talet uppstod
fråga att uppföra en kyrka af sten. Förslaget sattes då snart i verket efter en
af Carl Fredrik Adelcrantz uppgjord ritning, och
den 27 november 1774 invigdes den ganska vackra
kyrkan, som uppkallades efter konung Adolf
Fredrik. Redan ett år förut hade kungl. maj:t
förklarat, att församlingen skulle skiljas från Klara.

Kyrkoherden innehade länge såsom boställe
en egendom vid Karlbärgsallén, kallad Lorentzbärg, 
men bebor nu mera församlingens hus, n:o
16 Holländaregatan.

Församlingen är ett regalt pastorat,
hvilket f. n. innehafves af teologie och fil.
d:r A. W. Staaff, en af statskyrkans mest
framstående prestman, som 1871 tillträdde
sin befattning. År 1774 biföll kungl. maj:t
församlingens ansökan, att komministern
måtte hugnas med kunglig fullmakt och att sökande skola anmäla sig
i konsistoriet för att sedermera på vanligt sätt efter föregånget val
uppföras å förslag till utnämning af kungl. maj:t.

Kyrkoherdens lön är 7,000 kr. förste komministern åtnjuter
4,100, den andre 3,500 kr.

A. W. Staaff.

***

I forna dagar ansågs det icke riktigt tillständigt att gå
»utsocknes», då man ville bevista gudstjänsten, och man höll sig därför till,
såsom det hette, »sina egna prester» i den kyrka där man var »skrifven», 
vare sig att presterskapet där åtnjöt församlingsbornas förtroende 
eller icke. De gamla förskmlingsgränserne bibehållas fortfarande
till stor del ännu och gälla äfven i det borgerliga lifvet icke så
litet, men det är därför icke sagdt, att man företrädesvis afhör
predikan i sin egen territorialförsamling. I nya Stockholm finnas
många tillfällen att tillfredsställa andaktsbehofvet där hvar och en
anser det bäst tillgodosedt. Det gifves också andra församlingar än de
ofvan nämda tio som höra under stadskonsistoriet. Under 
hofkonsistoriet lyda först och främst kungl. hofförsamlingen, vidare
garnisonsregementenas fyra församlingar, Skeppsholmsförsamlingen samt
pontonierbataljonen.

Hofförsamlingen och Skeppsholmsförsamlingen ha sina egna kyrkor, den
förra i slottskapellet, den senare på Skeppsholmen, invigd 1842. Till
hofförsamlingen räknas omkring ett par tusen personer, alla inom kungl. slottet och dertill
hörande hus boende och skattskrifna, äfvensom all kunglig och furstlig
betjäning med deras familjer samt personalen vid de kungl. teatrarne m. m.

I hofkonsistoriet, hvilket räknar sin
uppkomst från 1662, möjligtvis ännu längre
tillbaka, är öfverhofpredikanten ordförande, och
assessorer äro två ordinarie kungl.
hofpredikanter, af hvilken den ene är pastor i
hofförsamlingen, f. n. J. E. Vallin, som också är
regementspastor vid Andra lifgardet, och den andre,
A. H. Hallin f. n., också regementspastor vid
Svea lifgarde, samt regementspastorerne vid
lifgarde till häst, Svea artilleri och kungl.
flottan. Dess utom räknas till »hofkleresiet»
åtskillige tjänstgörande extra ordinarie
hofpredikanter.

Skeppsholmsförsamlingen räknar omkring
1,700 medlemmar, hvartdera af de båda
fotgardenas nära 1,200, hästgardes omkring 700, Svea
artilleriregementes öfver 1,700, Pontonierbataljonens omkring 600 och
Trängbataljonens omkring 150.

Det är i synnerhet en kyrka, som ej tillhör någon territorialförsamling 
och icke eger något egentligt statskyrkligt presterskap, utan att
därför vara från statskyrkan skild, som flitigt besökes af de
bekännelsetrogna bland Stockholms befolkning. Det är Blasiiholmskyrkan, och
predikanten, som företrädesvis drager de trogna dit, är pastor G. E.
Beskow, hvilken är kyrkans upphofsman och själen i hela den
riktning som uppehåller intresset för henne.

G. E. Beskow.

Kyrkan började byggas i april 1865 ungefär på den plats, där
Käpplingemorden begingos för fem hundra år sedan. Hon skiljer sig i plan och yttre
utseende helt och hållet från de gamla kyrkorna i Stockholm. Ritningen är ett
verk af en arkitekt, G. Sjöberg, som därmed fäste uppmärksamheten på sig och
sedan lemnat ett stort antal ritningar till betydande byggningar. Arbetet
utfördes under ledning af byggmästaren L. M. Elfling. Kyrkan håller i längd 110 fot
och är 94 fot bred samt har två gallerier och anses kunna rymma nära
3,000 personer, är ljus och behaglig och har sju ingångar. Tomt och
byggnadskostnader gingo till 200,000 kr., af hvilka ungefär 50,000 erhöllos genom
frivilliga bidrag och återstoden upplånades mot inteckning. Den 12 januari 1868
invigdes den nya helgedomen af pastor primarius Fallenius, biträdd af hufvudstadens 
samtlige kyrkoherdar, hvaraf man kan finna, att Blasiiholmskyrkan
ingalunda är något från det statskyrkliga skildt tempel.

Hvarje söndagsförmiddag och äfven mången hvardagsafton draga
stora skaror stockholmare till Blasiiholmen.

»De gå till Beskan», heter det på ett skämtsamt och mindre fint
folkspråk, som så benämner Beskowska kyrkan, kanske ock till
skilnad från Herrnhutarkapellet vid Kungsträdgårdsgatan, hvilket i dagligt
tal, likväl oftare förr än nu, kallas »Sirapskyrkan». Denna
folkvandring till den vackra kyrkan på Blasiiholmen har nu i tjugu år
upprepats i hvarje vecka och ännu märkes ingen minskning. En stor
del af nya Stockholm är fortfarande
angelägen att höra hofpredikanten G. Beskow
och pastor A. Lindström, den bekante
judeomvändaren, eller någon af de yngre,
omtyckta förkunnarne af ordet, hvilket
i desse predikanters mun är rent
evangeliskt-lutherskt.

J. C. Bring.

En annan statskyrklig predikant som
åtnjuter stort förtroende, är
hofpredikanten J. C. Bring, föreståndare för
den af alla, troende och icke troende,
värderade Diakonissanstalten. Han har
lärt mången andaktsfull medlem af den
ena eller andra territorialförsamlingen att
finna vägen till Diakonisskapellet högt upp på södra bärgen.
Kapellets inre gör onekligen bättre intryck än dess orimligt fula yttre, i
arkitektoniskt afseende en stygg fläck på den vackra hufvudstadstaflan.

***

Genom nya Stockholm går nu en stark religiös ström. Om denna
alltid är så ogrumlad och om tillflödena öfver alt komma från rena
källor, är svårt att afgöra. Hvem kan åtaga sig att döma öfver
orsakerna? Att dessa icke alltid äro så heliga, torde nog vara visst,
men de kunna ofta vara långt ärligare än hvad en tviflande granskare
föreställer sig. Vi ha visst icke att göra med bevekelsegrunderna,
utan anteckna endast sakförhållandena, men få icke glömma, att ett
verkligt religiöst behof otvifvelaktigt ligger till grund för en stor del
af dessa rörelser.

Det är stor skilnad på gamla och nya Stockholm äfven på det
religiösa området, och i det afseendet räckte gamla Stockholm långt
in i det nu lefvande slägtets tid. Den andliga väckelsen hade
visserligen redan på sjuttonhundratalet kommit rörelse å stad, men det
räckte icke länge. Konventiklarne hade, i trots af lagen mot dem,
en tid samlat mycket folk, och stora skaror drogo till Skeppsholmen
för att höra Erik Tollstadius, liksom sedan till Ladugårdslandskyrkan
för att lyssna till Petrus Murbeck, hvilken höll sina två- och
tretimmars predikningar mot verldens flärd, komedierna på hofvet,
värdshusen på Djurgården och bryggerierna på Ladugårdslandet, eller först
till Storkyrkan och sedan till Hedvig Eleonora för att hemta
uppbyggelse i Anders Rutströms herrnhutism. Men redan då Tollstadius
fått kyrkoherdesysslan i Jakob, var tilloppet mycket mindre, och
åhörarne tyckas ha tagit tämligen lugnt, att Rutström fördrefs och efter
återkomsten förföljdes och kastades i fängelse, liksom striderna
mellan honom och Murbeck, hvilka på hvardera sidan hade skapat
trosrasande anhängare, slutligen icke längre väckte deltagande på något håll.

De starka rörelserna upphörde, och så kom en lång tid af
tystnad eller bekännelsetrogen söndagshvila som räckte ett godt stycke
in i vårt århundrade. Man gick lugnt i Storkyrkan och hörde J. O.
Wallin, men förhöll sig statskyrkligt stillsam, och förra århundradets
pietism hade få anhängare. Herrnhutarne gjorde icke något väsen af
sig, och svedenborgarne lefde i sträng tillbakadragenhet. Så mycket
mera förundrade man sig därför öfver Samuel Owen, som
hitskaffade en metodistpredikant, Stephens, men betraktade honom dock
mera såsom Owens och dennes landsmäns själasörjare. Stockholmarne
själfva ansågo sig ingalunda behöfva några extra prester.

Stephens’ efterträdare, George Scott, som också Owen hitkallade,
grep kraftigt in i våra religiösa angelägenheter. Rätt snart lärde han
sig svenska, och ett år efter sin hitkomst predikade han på vårt språk.
Kyrkan var ganska anspråkslös, ett litet lusthus vid Västra
Trädgårdsgatan, hvilket tillhörde excellensen Carl de Geer, men som sedan
utbyttes mot den nybygda kyrkan vid Öfra Bangränd, i hörnet af
Grytgjutaregränden, den första metodistkyrka i Stockholm, nu kallad
Betlehemskyrkan. Denna uppfördes genom frikostiga gåfvor från England
och Nordamerika, dock icke utan lifliga gensagor från statskyrkans
presterskap. Byggandet börjades 1834 och fulländades 1840.

Många gingo att höra den i flera afseenden utmärkte predikanten, 
men i allmänhet stälde Stockholms befolkning sig dels likgiltig,
dels fiendtlig mot den främmande läraren. Man erkände icke
behofvet af hans närvaro och sökte både att göra honom löjlig och att
allvarligt varna mot hans verksamhet, till hvilken också
nykterhetsfrämjandet hörde. Scott vann här aldrig något allmänt förtroende.
Obenägenheten mot honom växte också till häftig fiendskap, då man erfor,
att han under ett besök i Nordamerika utmålat svenskarne såsom
eländiga drinkare och försoffade syndaträlar. Detta väckte oerhörd
förbittring. Presterskapet hade aldrig kunnat förlåta honom hans i
dess tycke helt och hållet obefogade ingripande i våra förhållanden
och tillvitade honom, att ha stört den välsignade ro som så länge
rådt i vårt samhälle. Tidningarna angrepo honom i synnerhet för
hvad han yttrat i Amerika, och den svenska fosterlandskänslan
uppeggades mot den främmande presten som ansågs ha så illa vedergält
den gästfrihet han här åtnjutit.

Efter sin återkomst sökte han att rättfärdiga sig, men man ville
icke lyssna till hans framställningar. Han gjordes till föremål för
hela allmänhetens harm och hätskhet samt framstäldes till och med
på teatern. Den 10 mars 1842 uppfördes på teatern i Kirsteinska
huset, ungefär på samma plats, där W6 lilla sal nu är, »Jesuiten»,
dram i tre akter och sex tablåer, af Ducange och Pixérécourt.
Stycket var öfversatt af fru Sofia Charlotta Götrek, gift med den originele
bokhandlaren Per Götrek. Titelrollen utfördes af Olof Ulrik Torsslow,
hvilken, beklagligt nog, under åskådarnes ofantliga jubel, däruti
framstälde en vrängbild af George Scott. Utan att gifva den utmärkte
skådespelaren all skuld för hvad som inträffade tio dagar därefter, torde
han dock icke helt och hållet kunna fritagas från åtminstone någon
andel i upphetsandet af folket, hvilket redan förut var tillräckligt
uppretadt emot Scott, icke blott för hvad han sagt i Amerika, utan äfven
och kanske allra mest för hans »pietism» och »läseri», hvilket
tolkades likbetydande med skenhelighet. Han hade kommit, hette det, för
att motarbeta den rena läran och framkalla olycklig split inom Guds
församling... Längre hade man då icke hunnit i religiös
fördragsamhet.

Palmsöndagen den 20 mars 1842 predikade Scott i den nya
kyrkan. Midt under aftongudstjänsten inrusade en upphetsad folkhop,
som med ursinniga skrän och stenkastning afbröt predikan och
förjagade predikanten, hvilken flydde hals öfver hufvud. Då
myndigheterna med skäl fruktade, att sådana uppträden kunde förnyas samt
urarta till ännu svårare våldsamheter, så förbjöds Scott att predika,
och kyrkan stängdes. Scott lemnade Sverige och öfverflyttade sin
verksamhet till England. Sjutton år efter sin afresa besökte han
Sverige och hade tillfälle att se det den religiösa fördragsamheten
redan då börjat utveckla sig. Han dog 1874.

Hvilken ofantlig skilnad på tillståndet här 1842 och i vår
tid! Efter Scotts fördrifvande funnos här under lång tid nästan inga
särskilda bönekapell eller andra gudstjänstlokaler än statskyrkans
jämte katolska kapellet, fransk-reformerta kyrkan och judiska
synagogan. Och nu ha metodisterna en tämligen stor kyrka med torn
och andra högtidliga utrustningar samt fyra andra gudstjänstlokaler;
nu ha baptisterna tre stora kapell och tre andra församlingsrum;
nu finnas uppbyggelsesalar öfver allt i Stockholm för många
religiösa samfund, vare sig inom eller utom statskyrkan, men alla utom
statskyrkans kyrkor. De gamla territorialförsamlingarna ha sina
gränser lika noggrant utstakade som förr, endast här och där utvidgade;
men de gränserna gälla föga, då fråga är att hemta religiös
uppbyggelse, ty då begifver sig nya Stockholm hvart det behagar.

***

Det är hvardagsafton, men predikningar och bönemöten hållas
öfver alt i staden. Ni kan välja mellan Betlehemskyrkan, där pastor
Lindström håller missionsföredrag, och Immanuelskyrkan med
pastor Ekman, den förra bekännelsetrogen, den senare lutande åt den
Waldenströmska riktningen, men bägge dock inom statskyrkan, och
Sankt Paulskapellet, en af metodisternas kyrkor, där pastor Carlsson
bjuder på en uppbyggelsestund, och Betelkapellet, i hvilket öfverste
Broady kanske predikar eller ock församlingens äldste, pastor
Lindblom, eller Salemkapellet, där predikanten Engstrand talar till de
trogna, eller Ebeneserkapellet, där pastor Hedberg förkunnar ordet,
dessa tre sist nämda baptister, och så har ni kyrkan vid Floragatan
och bönesalar litet hvarstädes.

Främst af alla är Evangeliska fosterlandsstiftelsen verksam i nya
Stockholm. Man finner hennes medlemmar inom alla klasser och
spridda öfver hela staden. Hennes ändamål är att, »efter den nåd
Herren gifver», på den evangeliskt lutherska bekännelsens grund
befrämja Kristi rikes tillväxt, och de medel hon därtill använder äro
ganska djupt ingripande i samhället.

Evangeliska fosterlandsstiftelsen upprättades i Stockholm 1856. Enligt de
nu gällande, 1874 antagna stadgarne, handhafves ledningen af en styrelse,
bestående af minst tolf i Stockholm eller dess närmaste omgifning bosatte män
af den evangeliskt lutherska bekännelsen. Vid den konferens, som hålles
under hvarje årsmöte utgår en tredjedel af styrelsens ledamöter, men kan åter
inväljas.  Den n. v. styrelsen, som tillsattes i maj 1887, består af f. d.
presidenten, grefve T. H. Wrangel, ordf., pastor G. Beskow, vice ordf., kapten, frih.
E. Barnekow, generalkonsul C. O. Berg, fabrikör L. P. Gronvall, byggmästar L.
M. Elfling, direktör G. Gauffin, godsegaren C. Humble, reseombudet C. J.
Lindberg, lektor G. C. Löwenhjelm, pastor K. J. Montelius, kyrkoherden J. Neander,
professor J. O. Rosenberg, bataljonspredikanten J. P:son Vicander samt
hofrättsrådet C. U. Widström.

Stiftelsens verksamhet omfattar utsändande af resepredikanter samt
spridande af bibeln och sådana skrifter som äro med stiftelsens uppgift
öfverensstämmande. För utbildande af predikanter, s. k. kolportörer för den inländska
missionen, har stiftelsen en hemlandsmissionsskola och för bildande af
missionärer bland hedniska folk ett missionsinstitut på Johannelund vid Ulfsundasjön,
med föreståndare och två lärare.

Utom af reseombuden bevakas stiftelsens intressen i landsorten af fasta
provinsombud, som i maj 1887 voro 375, af hvilka 210 prestmän. De med
stiftelsen förbundna missionsföreningarna uppgingo vid nyss nämda tidpunkt till
126, af hvilka endast två i Stockholm, nämligen Stockholms stadsmission och
Stockholms evangeliskt-lutherska missionsförening. Kolportörerna utgöra
omkring ett hundra i hela landet, af
hvilka en äfven för Stockholm.

Under de tretio år
evangeliska fosterlandsstiftelsen egt
bestånd till 1885 års slut trycktes
genom hennes försorg 18,738,300
exemplar uppbyggelseskrifter, som
sedan ökats till 19,632,255.

Förlagsexpeditionens tillgångar 
vid början af 1887 utgjorde
370,322 kr., hvilket visar en
tillgång öfver skulderna af 183,990
kr., hufvudsakligen bestående i
lager af böcker som tillhöra inre
och yttre missionen. Såsom ett
bevis på förlagsexpeditionens stora
verksamhet kan anföras, att dit
ankomna bref under 1886
uppgingo till 14,300.

Kommer man in i expeditionens 
bokhandel i n:o 34 Mäster
Samuelsgatan, finner man mycken
rörelse. Försäljningen där uppgick
1886 till 22,186 kr., men det ser nästan ut som skulle de största affärerna göras i
blomsterkort. Enligt hvad styrelsen själf tillkännagifvit, har hon nödgats, till
och med i ökadt mått mot förr, skatta åt tidens smak genom utsändande af
sådana kort, »dock äfven med sinnebilder af fåglar och kyrkor», samt försedda
med bibelspråk och verser. År 1886 utsändes ej mindre än 270,700 kort, hvilket 
är nästan lika mycket som stiftelsens alstring under samma tid af nytryckta
skrifter, 277,000. Af stereotyperade arbeten har »Stockholms söndagsskolförenings
sångbok» utgått i 12,500 ex. och ett stort antal andra skrifter med 5,000 ex. Med
nytryckta och omtryckta skrifter gick tryckverksamheten under året till 893,875 ex.

***

Immanuelskyrkan.

Det är fullt med folk i Immanuelskyrkan, det nya templet vid
den nya Tulegatan, där Nya Vägen, som var mycket gammal, under
långliga tider bugtade sig fram mellan usla kojor, bebodda af
samhällets fattigaste medlemmar, och dit August Blanche hade förlagt
handlingen i sin berättelse »Kråkslottet». Nu bryter nya Stockholm
sig väg äfven där, mellan spårvägshusets stora palats och nutidshusen
vid Tegnérgatan, snart en af hufvudstadens prydligare trakter.

Paul Waldenström.

Det myckna folket kommer från alla stadsdelar och har dragits
till Immanuelskyrkan af predikanten, d:r Paul Waldenström, en andlig
vältalare, verldslig också, men då i riksdagens Andra Kammare, för
öfrigt lektor i teologi i Gefle och således icke stockholmsbo, fastän
så verksamt ingripande i de andliga rörelserna i nya Stockholm, att
vi måste räkna honom till de våra. Paul Waldenström är en ovanlig
personlighet, en karaktär för sig, en väldig natur, skapad att gå i
spetsen för en rörelse, att taga initiativet och beherska andra.
Statskyrklig prest var han, men är ej så mera, har dock icke upphört att
räknas såsom medlem i statskyrkan. Han
tillhör det stora antal af frikyrkligt sinnade,
som icke offentligt utträdt ur statskyrkan.

Såsom teolog är han ej renlärig, säger
statskyrkans presterskap, och hans från
denna kyrka afvikande försoningslära
utdömes af de ortodoxa presterne. Men det
går nog statskyrkligt folk och hör Paul
Waldenström. Det är onekligen
intressant att höra honom, skulle man också ej
dela hans åsigter. En väldig natur, sade
vi. Det synes vid första ögonkastet på
denne, oaktadt de femtio åren, ungdomlige
mans mäktiga hufvud, med den fria pannan
och det stora håret, och det bekräftas rätt snart, då man hör honom
tala. Det är en ovanlig vältalighet, kan man säga, med ej blott
kraft, utan också klarhet, logisk styrka och redighet. Så talar han
också i riksförsamlingen, men då genombrytes talet ofta af blixtrande
kvickhet och skoningslöst förlöjligande af motståndarne. Ty värr
förlöper han sig ej sällan. Skrattarne får han på sin sida i Andra
Kammaren, det är visst, och om det också inträffar, att han handskas
vårdslöst med siffror, så äro de siffrorna vid andra tillfällen så
slående, att de tysta munnen på motpartiet.

Sådan är den predikant som gjort Immanuelskyrkan till en af
de mest eftersökta gudstjänsthus i nya Stockholm. Men äfven andra
predikanter låta höra sig i den kyrkan, en Ekman, en Westerlund, en
Lundström, en Grufman, m. fl.

Det är lutherska missionsföreningen som åstadkommit denna
nya, präktiga kyrka, en förening som icke må förblandas med den
från evangeliska fosterlandsstiftelsen utgångna evangeliskt lutherska
missionsföreningen. De »lutherska» utgöras dock äfven af evangeliskt
lutherska trosbekännare, »hvilka, drifna af Kristi kärlek, vilja bidraga
till guds rikes befrämjande, förnämligast i Stockholm och dess
omgifningar samt för öfrigt så långt krafterna medgifva». För det
ändamålet förkunnas guds ord och anordnas bibelsamtal, spridas bibeln
och andra därmed öfverensstämmande skrifter, hållas söndagsskolor
samt äfven hvardags- och trasskolor, besökas fattiga, sjuka och
fångar. Föreningens angelägenheter vårdas af en styrelse af 12
personer, som sammanträder tredje måndagen i hvarje månad.

Lutherska missionsföreningen lät först uppföra det missionshus som
ligger vid Högbärgsgatan, n:o 27, men snart fans vara alt för otillräckligt. Den
då knapt tioåriga föreningen beslöt 1878 att låta bygga ännu ett bönehus och
lägga detta på norr, där flertalet af föreningens medlemmar finnes. Något
kapital tyckes föreningen icke ha egt, men hon förtröstade på sina trognas
offervillighet, och denna förtröstan kom icke på skam.

Det var dock icke endast frivilliga sammanskott, utan äfven en lycklig
tomtaffär, som skaffade medel till denna nya kyrkbyggnad. År 1879 inköpte
föreningen, hvars ordförande är d:r A. B. Beskow, öfverdirektörsassistent vid statens
järnvägar, en tomt ungefär på den plats, där kyrkan nu står. På säljarnes
anhållan återgick dock köpet, men det dröjde ej länge förr än säljarne åter
utbjödo tomten till föreningen. Nytt aftal kom till stånd och blef gällande,
hvarigenom föreningen för 14,500 kr. förvärfvade 30,640 kvadratfot. Men denna tomt
låg i en oreglerad stadsdel, där ett par eländiga gator ströko i krokar fram
mellan några gamla ruckel. Ett ganska kinkigt regleringsarbete måste företagas.
Missionsföreningen måste träffa aftal med Stockholms stad icke blott om
utbyte af mark, utan äfven om flyttning af en midt i kvarteret belägen gammal
barmhertighetsinrättning, Soopiska fattighuset, hvilket tillkommit genom
testamente af en för länge sedan afliden person.Enkegrefvinnan Anna Maria Soop lät på den tomt, som drottning
Kristina skänkte åt arkitekten Jean de la Vallée, men 1734 egdes af grefvinnan och
som var belägen i hörnet af n. v. Blasiiholmstorg och Stallgatan, uppföra ett
litet hus, hvilket af henne öfverläts till härbärge för tio fattiga och gudliga
kvinnor.  Tomten sammanlades sedan med Fersenska egendomen, och välgörenhetsanstalten 
öfvertogs af Fersenska samt sedan af Gyldenstolpska slägten, men fortfor 
att stå under inseende af Stockholms stads konsistorium.  Då tomten på
1860-talet såldes, flyttades fattighuset till en för ändamålet utaf byggmästaren J.
Andersson, köparen af den Fersenska tomten, uppförd och år 1870 fullbordad
byggnad vid Nya vägen på Norrmalm. På den plats på Blasiiholmen, där Soopska 
fattighusets första byggnad stod, reser sig nu ett af byggmästaren J. Anderssons 
stora hus.   Missionsföreningen måste bygga
upp ett nytt hus åt Soopiska barmhertighetsinrättningen, och det fick plats vid
den utdragna delen af Rådmansgatan, i det nybildade kvarteret Hälsan, där äfven
den nya kyrkan bygdes.

Under tiden hade tomtvärdena stigit så betydligt, att hvad missionsföreningen 
först köpte för 50 öre eller 1 kr. pr kvadratfot, kunde hon sedan sälja
till 3 samt ända till 7 kr.  Härigenom fick hon icke blott kyrktomten
kostnadsfritt, utan ock ett öfverskott i pengar, motsvarande ungefär halfva
entreprenadsumman för byggnaden.

Ännu återstod dock lösningen af en fråga, innan byggnadsföretaget kunde
taga sina början. Föreningen måste nämligen erhålla fastställelse å den af
arkitekten G. Sjöberg uppgjorda ritningen. I byggnadsnämdens resolution af den
5 nov. 1884 bestämdes, på hemställan af hälsovårdsnämden, att kyrkan, i
anseende till tillräcklig luftväxling, ej kunde få inredas för mer än 1,200 personer,
hvilket af missionsföreningen ansågs alt för otillräckligt i synnerhet om Paul
Waldenström skulle predika i det nya templet. Efter mycket besvär erhölls
slutligen den 9 juli 1885 k. m:ts utslag som, med upphäfvande af
hälsovårdsnämdens och byggnadsnämdens bestämmelser, tillät föreningen att inreda kyrkan
med sittplatser för nära 2,500 personer.

G. Sjöberg.

I början af regleringsarbetet var ingeniör C. E. Sjöström föreningens
ombud, men sedan 1880 representerades föreningen af kyrkobyggnadens förut flere
gånger nämde arkitekt G. Sjöberg inför myndigheterna i frågor om
tomtreglering, luftväxling, bänkplatser m. m., och han har jämväl öfvervakat
byggnadsarbetet. Det utfördes af byggmästarfirman Östlihn & Alderin och gick ganska
raskt. Den 19 december 1886 invigdes Immanuelskyrkan 
med offentliga predikningar, men redan
den 12 hade föreningen sitt första möte där.

Tomtytan, på hvilken kyrkan är
uppförd, utgör omkring 22,500 kv.fot. Hon
är 140 fot lång, 110 bred och 70 hög,
med två läktarerader. I byggnadens västra
ända finnes på nedre botten
vaktmästarebostad med två rum och kök, en trappa upp
en samlingssal som är 60 fot hög och 28
fot bred samt två trappor upp en alldeles
likadan. Dessa salar äro afsedda för
enskilda möten, predikningar på
hvardagsaftnarne, söndagsskolor, m. m. Uppvärmning och luftväxling ske
enligt lektor O. E. Westins system, och lufttillförseln uppgår till 40,000
kub.met. i timmen, hvarigenom hela luftmassan på samma tid förnyas
tre eller fyra gånger.

Utom den stora Immanuelskyrkan och missionskapellet vid
Högbärgsgatan har föreningen också andra predikolokaler. Dess utom
underhålles en vidsträckt söndagsskoleverksamhet och ett kraftigt
församlingslif.

***

Öfver alt i Stockholm stöter man nu mera på missionsverksamhet, 
men då vi sysselsätta oss endast med nya Stockholm, måste vi
här förbigå såväl svenska missionssällskapet, som är öfver femtio år
gammalt, och svenska kyrkans missionsstyrelse. Lifligaste rörelsen
finner man otvifvelaktigt i den här förut nämda evangeliskt lutherska 
missionsföreningen och den nu senast vidrörda lutherska
missionsföreningen, men så ha vi också Svenska missionsförbundet och
Betesdamissionsföreningen.  Det förra stiftades 1878 och har till ändamål
att förena kristna missionsföreningar eller församlingar i landet till
gemensam verksamhet för så väl inre som yttre mission. Stundom
begagna de samma predikanter och reseombud som de andra
föreningarna. Betesdamissionsföreningen, som har sitt kapell vid Smala gränd
nära Roslagstorg, har en tid begagnat en predikant gemensamt med
lutherska missionsföreningen. De äro likväl själfständiga och verka
äfven hvar för sig.

Den vigtigaste grenen af missionsverksamheten anses
söndagsskolan vara. Ensamt lutherska missionsföreningen hade redan för
några år sedan åtta söndagsskolor i olika delar af Stockholm, och
föreningens medlemmar visade kanske mest genom dessa skolor huru
rikt hennes i tio kretsar fördelade församlingslif tog sig ut. Hvarje
krets har sin föreståndare och sin matrikelförare, och föreningen
håller på detta sätt noga reda på sina medlemmar.

Men hvilka klasser tillhöra då dessa föreningsmedlemmar? Till
allra största delen de fattiga och mindre bildade. Det är »folket» i
dess inskränktare bemärkelse som är inrulleradt, och det är i
synnerhet kvinnorna. Om vi taga i betraktande förteckningen öfver
kretsarna, finna vi t. ex. i en krets af omkring 300 medlemmar två
tredjedelar kvinnor, dels gifta med medlemmar, dels ogifta sömmerskor och
andra arbeterskor samt allra mäst tjänstflickor. De manlige
medlemmarne äro dels handtverkare, dels arbetskarlar och vaktmästare.
Här och där dyker en handlande upp, någon enda gång en som är
eller kallas grosshandlare.

Evangeliska fosterlandsstiftelsen och hennes evangeliskt lutherska
missionsförening äro onekligen finare. Äfven hon söker nog att breda
ut sig öfver alt och föraktar icke »folket», men ett samfund som
bland sig räknar höga statsämbetsmän, grefvar och baroner,
generalkonsuler, godsegare och professorer, måste naturligtvis vara litet
förnämare. Hon är ock, såsom redan anmärkt, fullt bekännelsetrogen,
hvilket icke är utan alt samband med medlemmarnes samhällsställning.

***

Om vi skulle gå och höra pastor Hedberg i Ebeneserkapellet?
Vi äro nog uppriktiga att erkänna, det vi icke dragas dit af något
oemotståndligt behof, snarare kanske endast af nyfikenhet att få höra
och se en af de baptistpredikanter som har så stort inflytande i nya
Stockholm. Ebeneserkapellet ligger i hörnet af Brännkyrkagatan och
Blecktornsgränd. Man kunde tro, att det vore alldeles ofanligt aflägset,
och kommer man en mörk vinterafton upp i de trakterna, ser där
just icke ny-stockholmskt ut. Brännkyrkagatan, förr kallad Besvärsgatan, 
är ännu ej mycket »moderniserad», men hon varder det nog.

Kommer man med Mariahissen upp till den gatan, märker man
snart nog en stor byggnad i ett hörn, en byggnad som reser sig
öfver alla de andra husen, ser allvarlig och aktningsbjudan det ut. Det
är Ebeneserkapellet.

Här är dålig belysning, ty här finnas inga skimrande
handelsbodar. Man ser få vandrare bland snöhögarne. Kapellbyggnaden står
alldeles mörk. Icke ett enda ljus ur något fönster. Vi försöka på
en dörr åt gatan. Stängd. En annan ingång i sjelfva hörnet är ej
häller öppen. Åt höger leder en brant, islagd stig upp till bärgen.
Men nedanför backen, det är Blecktornsgränd, lyser starkt. Där susar
en ångvagn fram och mycken rörelse märkes. Där är Adolf Fredriks
torg. Ebeneserkapellet ligger således icke så långt bort, som det kan
förefalla, när man i mörkret trefvar sig fram på Brännkyrkagatan.
Man kan med ångspårvagn fara ända till foten af Blecktornsgränd
och det är onekligen den snabbaste och bekvämaste vägen, när man
vill deltaga i en andaktsstund i Mariabärgen.

Från den branta backen lyser det genom en halföppen dörr. Det
är således den för tillfället tillgängliga ingången till kapellet. Vi träda
in och komma genom en förstuga i en tämligen stor, men ej synnerligt 
hög sal, tillräckligt, men icke rikt upplyst af några gaslågor utan
kupor. Här är alldeles tyst och ej synnerligt mycket folk. Vi taga
plats på en af de enkla bänkarne, midt för talarestolen, hvilken står
på en låg upphöjning vid ena långväggen. På den upphöjningen sitta
tre allvarlige män.

Salen är ytterst enkel, utan en enda prydnad på de slätmålade
väggarne, med undantag af en väggklocka ofvanför talarestolen.
Församlingen ser också enkel ut och består till största delen af
kvinnor, de flesta fattigt klädda, ett par i bärgade borgarfruars klädsel,
några gamla, kanske ännu flera unga. Männen äro tydligt
kroppsarbetare.

En af de allvarlige männen bak om talarestolen, en medelålders
karl med godt utseende och ljust helskägg, reser sig och säger
något sakta till en ung man som sitter i talarestolens granskap. Den
unge mannen beträder upphöjningen. Han har en guitarr i handen
samt förklarar, att han nu skall sjunga en gammal sång.

»En sång som är hundra år», tillägger han, »men lika god
för det.»

Och så sjunger den unge mannen och ledsagar sången med
guitarrmusik. Många af de närvarande instämma. Alt flera infinna sig.
Sedan sången vid guitarren tystnat, framträder mannen med det ljusa
skägget och ger till känna, att man nu skall sjunga ett par verser ur
den och den psalmen. Församlingen tager fram psalmböckerna, men
det är icke samma bok som användes vid statskyrkans gadstjänster.
Föresångaren kommer till oss och frågar, om han får lemna oss en
sångbok. Vi taga emot den med tacksamhet. Psalmisten är titeln,
»gamla och unga kristliga sånger för gemensam och enskild
uppbyggelse.» Först föreläses versen, och sedan sjunges den af hela
församlingen, med en från statskyrkans koral något afvikande, mera
rask rytm. Efter sången läser den nyss nämde mannen — vi
underrätta oss om att han är pastor John Hedberg — ett kapitel ur
Nya testamentet, Mathei femtonde, som innehåller berättelsen om den
kananeiska kvinnan, hvilket ämne predikanten sedan gör till föremål
för en onekligen ganska intressant utredning i ett fritt föredrag som
räcker ungefär en timme.

Predikanten afhöres med stor uppmärksamhet. Föredraget flyter
lugnt, klart, fullt följdriktigt från början till slut, uttaladt med stark,
men böjlig röst i en ton, som icke har något af hvad man brukar
kalla »predikoton», ingenting salvelsefullt, ännu mindre något tillgjordt,
utan tecken till svärmeri och likväl värmande, aldrig ofördragsamt,
men vittnande om ärlig öfvertygelse.

Sådant var det intryck hr Hedbergs föredrag gjorde på mig,
när jag den aftonen satt bland baptisterna i Ebeneserkapellets enkla
sal, och detta intryck har stadfästs, då jag därefter hört honom. Jag
var troligtvis den ende som kommit dit i kritisk afsigt eller med
farhåga att få höra någon dussinkolportör, men den afsigten fick icke
anledning att utföras och den farhågan bekräftades ej. Hr Hedberg
förefaller att vara själfva ärligheten och just däruti ligger sannolikt
hans styrka och det stora inflytande han eger. Han uppträder
naturligtvis utan något slags presterligt utmärkande i det yttre.

Men hvad är det då hans åhörare få erfara? Evangelium,
ingenting annat än det milda och glada budskapet, sådant Nya testamentet
framställer det, och på ett rätt älskvärdt och alt annat än dystert
eller uppskakande sätt. Dessa fattiga menniskor som lyssna till
föredraget ha ganska visst sin stora glädje däraf. Det är deras aftonnöje,
vare detta sagdt, utan att söka förringa andaktsstundens värde, och
det är nog troligt, att de med tillfredsställelse tänka därpå äfven
följande dag och längta efter en ny afton med samma glädje.

Så tillgår det i mer än en bönesal hvarje afton. Under det den
fina och bildade stockholmsverlden sitter i Stora teaterns salong och
Baptistdop.


lyssnar till Mozart, Gounod eller Wagner, eller under det andra skratta
åt hr Hedin och intagas af fru Hartmans älskvärdt muntra framställning 
eller känna sig hänförda af hr Hillbergs karaktäristiska spel,
eller medan åter en annan del af den verlden samlas till festligt
samkväm i lysande salonger, och dansmusiken låter höra de första
tonerna af den balinvigande polonäsen — under det hela detta
Stockholm som kallas det »glada och njutningsrika» flyger från nöje till
nöje, fladdrar och svärmar och dåras af festernas glans eller ock
med större allvar gör sig till godo hvad en stor stad har att bjuda
i konst, literatur och med bildningens alla tillgångar, under det en
annan del söker endast de gröfre njutningarna från och med dryckeslaget 
med de fina vinerna till och med spriten på kaféerna och spriten 
på krogarne ... så sitta ej få i bönesalarne och vederkvicka sig
efter dagens mödor. Vederkvickelse måste människan ha. Men hvad
de känna hvarandra föga, de som sitta i operasalongen samt i den
fina verldens salonger och de som befolka bänkarne i bönesalarne!
Och hvad de ofta göra hvarandra orätt, de ena såväl som de andra!

Den sal i Ebeneserkapellet, hvarom nu talats, är afsedd endast
för veckosammankomsterna. På söndagen samlas man i själfva
kyrkan, ett ganska stort och vackert dekoreradt rum som omgifves
på tre sidor af rymliga läktare. Den fjärde sidan upptages på
något afstånd öfver golfvet af den i alla baptistkyrkor oundvikliga
stora nischen, där föreståndarne och de predikande bröderne ha
sina platser.

Jag begaf mig till Ebeneserkapellet en söndag för icke så länge
sedan, då dop skulle där förrättas. Pastor Hedberg, som är
kapellets föreståndare, höll predikan från nischens bröstvärn och klädd i
samma enkla promenaddrägt som vid den nyss omnämda aftonsammankomsten 
i salen. Predikan var också i full öfverensstämmelse
med aftonföredraget. Sången leddes af några fruntimmersröster från
musikläktaren i nischens öfra afdelning, beledsagade af ett
orgelharmonium som äfven där hade sin plats, och i sången deltog hela
församlingen. Jag hade naturligivis köpt mig ett exemplar af Psalmisten
och följde uppmärksamt med sången. Vid min sida satt en gardist
i uniform. Han sjöng med stark röst första strofen utantill, men så
svek minnet honom och då lutade han sig helt förtroligt mot mig
och sjöng ur min Psalmist, naturligtvis antagande, att jag vore en af
bröderne.

Då predikan var slutad och ännu en strof sjungen, trädde ett
par bröder fram i nischen och lyfte upp en lucka i golfvet. Där var
en bassäng fyld med vatten. En liten trätrappa förde ned i det våta,
alldeles som i en badsump. Från en liten dörr på nischens ena sida 
infördes ett ungt fruntimmer i svarta draperier, och strax efter kommo
andra unga fruntimmer i likadan skrud, tillsammans sju unga
fruntimmer insvepta i svart. Från en dörr på motsatta sidan kom en ung
man, också i svart fotsid kåpa. De satte sig på ömse sidor om
bassängen, och församlingen sjöng.

Under sången visade sig ånyo pastor Hedberg, men äfven han
nu i svart kåpa. Han steg ned i bassängen, där vattnet stod honom
till medjan, och bad samt räckte handen åt den första af de unga
svarthöljda fruntimmerna, som på andra sidan understöddes af en
diakon och varligt steg ned i vattnet samt fördes fram till bassängens
andra ände, där hon med sammanknäpta händer gjorde sin andakt.
Vattnet stod henne upp på bröstet. Pastorn fattade henne och böjde
hennes öfverkropp bak ut, så att hon kom helt och hållet under
vattnet, medan han läste de sakramentala instiftelseorden, sådana de af
baptisterna uppfattats, och åberopade sig
på hennes egen frivilliga önskan att döpas
eller, såsom det heter, »begrafva sig med
Kristus i dopet». Ögonblickligt lyfte han
åter upp henne, aftorkade hastigt hennes
ansigte med en handduk och förde henne
till trappan, där hon togs om händer af
ett par bröder som kastade öfver hennes
drypande draperier en vid svart mantel
och ledde henne till den dörr genom
hvilken hon gjort sitt inträde.

Alt detta upprepades för hvar och
en af de återstående, och under hela
tiden skötte hr Hedberg sin tjänst i bassängen, utan att lemna den
förr än alla åtta voro döpta, då han, under församlingens lofsång,
uppstod ur dopvattnet.

Man må icke tro, att det hela gör något motbjudande eller
något löjligt intryck. Det är endast något egendomligt, men
baptistdop börja nu varda så allmänna, att de snart icke väcka större
uppseende.

W. Lindblom.

Betelkapellet vid Malmskillnadsgatan är större än det nu skildrade
Ebeneserkapellet. Det är ock gudstjänstlokal för en större
församling, Stockholms första. Dennas föreståndare och förste predikant är
Wilhelm Lindblom, en af de svenska baptisternas mest framstående
lärare och ledare, hvars predikningar gärna höras af äfven
ickebaptister. Hr Lindblom är en ganska betydande vältalare, hvars
föredrag på half annan timme icke förefalla tröttande. Han är kanske
icke så enkel i sin framställning som hr Hedberg, men kraftigare och
eldigare och rycker alltid sina åhörare med sig. För öfrigt predikar
ej häller han ofördragsamhet, men håller strängt på dogmerna och på
bibelns oantastlighet. Af hans bägge medäldste, K. O. Broady, f. d.
öfverste i nordamerikansk tjänst, och Adolf Drake, är den förre äfven
omtyckt predikant samt jämte den mildt evangeliska Drake, utgifvaren
af »Veckoposten», föreståndare för baptistseminariet.

Redan på 1840-talet började några personer i Stockholm, innan ännu
någon baptiströrelse uppstått på annat ställe i landet, att här sysselsätta sig med
tanken på barndopets oberättigande. Bland dessa var bundtmakaren D.
Forssell, hvilken på en affärsresa till Hamburg 1847 fördes till ett baptistkapell, där
hans öfvertygelse om dopet stadfästes. Samtidigt, men icke i något samband
med stockholmarne, döptes i Hamburg den svenske sjömannen F. O. Nilsson,
som i Amerika lärt känna baptismen. Då han sedan döpte och lärde i
Göteborgstrakten, landsförvistes han.

Till den stockholmska gruppen, bland hvilka de tre för baptismen så
nitiskt verkande bröderna Palmqvist funnos, sällade sig 1850 den för sitt
uppträdande mot det oskriftenliga i konfirmationen af Upsala domkapitel suspenderade
prestmannen Anders Wiberg, hvilken dock icke då ännu omfattat baptismen,
men som året därefter, då han återvände från en utflygt till Hamburg,
öfvertygades om barndopets oförenlighet med bibeln, tog afsked från prestämbetet och
gaf ut den bekanta skriften »Hvilken bör döpas? och Hvaruti består dopet?»
För sin hälsas skull företog Wiberg 1852 en resa till Amerika, vid hvars början
han af ofvan nämde Nilsson döptes i Öresund. Under hans treåriga frånvaro i
Amerika döptes D. Forssell och P. F. Hejdenberg 1854 i Hamburg, och vid sin
återkomst döpte de flere andra.

Därmed var baptistförsamlingen i Stockholm i full verksamhet, och hennes
förnämsta män sökte utbreda åsigterna åt många andra håll, hvilket då ännu
icke kunde göras utan att utsätta sig för förföljelser med böter och fängelse vid
vatten och bröd.

Under 1855 verkade bland de döpta i Stockholm C. J. M. Möllersvärd,
hvilken hade döpts i New York, och då valdes den från Amerika återkomne Wiberg till
föreståndare. Stockholms baptister hyrde till samlingslokal två små mörka rum
vid Köpmangatan med uppgång från en af de trängsta och smutsigaste gränder
i staden. Församlingen var mycket liten och hade behof af att dölja sig. Det
var icke då ett sådant rörligt och oförskräckt samt af myndigheterna fördraget
religiöst lif som i nya Stockholm. Emellertid tvekade baptisterna icke att
antaga inbjudning till offentlig diskussion i Betlehemskyrkan, där deras åsigter
angrepos af Thomander, Elmblad m. fl. och försvarades af Möllersvärd, Wiberg
och notarien Elde.

År 1857 hyrde baptisterna sig en lokal vid Besvärsgatan, n. v.
Brännkyrkagatan, å Söder, men kunde ej behålla den. I staden hade förvärfvats en ny
samlingssal i det till många olika ändamål begagnade huset n:o 13 vid
Skärgårdsgatan, den gamla »Själagården», där Trivialskolan, Stockholms enda
klassiska läroverk, hysts i halft annat århundrade, ända till 1814. Där började
baptisterna 1856 en söndagsskola, men som snart måste öfvergifvas för det oljud
som anstäldes af gatpojkar och först 1864 kunde ånyo upptagas, i synnerhet
genom Lina Rossanders (sedermera fru Johansson) nitiska bemödanden.

Behofvet af ett nytt bönehus gjorde sig emellertid gällande, och Wiberg
begaf sig 1860 till England för att begära hjälp till ett kapells uppförande. Han
fick i hop 1,100 pund st., af hvilka 5,000 rdr dock skulle fördelas på församlingar 
i öfriga delar af Sverige. Ett par år därefter for samme Wiberg i dylikt
ärende till Amerika, men redan under hans frånvaro började man, efter ritning
af arkitekten Liljeström, bygga BetelkapeJlet vid Malmskilnadsgatan, och vid
slutet af 1866 invigdes det.

Wiberg hade kommit till baka sist nämda år och åtföljdes af öfverste K.
O. Broady samt kapten A. Edgren, af hvilka den senare snart återreste, men
Broady stannade såsom en af baptistförsamlingens starkaste pelare. Åren 1874
och 76 besökte Wiberg åter England för att intressera bättre lottade trosbröder
för ett nytt kapell i Stockholm. Detta lyckades, och Salemkapellet på Söder
bygdes, efter ritning af arkitekten J. A. Westerberg i Göteborg, samt invigdes
1878. Kapellet är taxeringsvärderadt till 198,000 kr. och tillhör å församlingens
vägnar sällskapet »Rätt och sanning». Det vida större Betelkapellet har ett
taxeringsvärde af endast 100,000 kr. Det tillhör, likaledes å föreningens
vägnar, sällskapet »Upplysning och
sedlighet».

Ebeneserkapellet.

Ebeneserkapellet är alldeles
nytt och andaktshus för Stockholms 
tredje baptistförsamling.
Den första församlingen,
Betelkapellet, räknar sin fullt stadgade
tillvaro från 1854 och har 
tillsammans 25 predikande bröder
samt 1,824 medlemmar. Den
andra församlingen, Salemkapellet,
är från 1878, har 6 predikande
bröder och 420 medlemmar. Den
tredje, Ebeneserförsamlingen, har
blott en predikant, den ofvan
nämde föreståndaren samt 226
medlemmar. Församlingen bildades
1883, och man började tänka på
nödvändigheten af ett tillräckligt
kapell, men saknade medel. Den
1 januari 1884 skänkte ett fattighjon, en gammal kvinna, 1 krona, som hon själf
fått, till grundplåt för byggnaden, och föredömet följdes. Redan i februari 1884
köptes tomt, för hvilken skulle erläggas 19,000 kr., men först i augusti 1885
lades grundstenen. Kapellet, kalladt »Ebeneser», det är »Hjälpestenen», uppfördes 
efter arkitekten A. G. Forsbergs ritning. I mars 1886 var nedra salen färdig, 
och samma år i december invigdes kapellet. Kostnaden för hela byggnaden 
uppgår till omkring 76,000 kr., för hvilka församlingen till en del står i skuld,
men som för öfrigt hopsamlats genom bidrag från vänner till baptistverksamheten.

Denna verksamhet är, utom i de tre nämda församlingarna, fördelad på
ännu tre andra, nämligen i Vestmannagatan n:o 54, med 5 predikande bröder
och 166 medlemmar, i n:o 3 Grefgatan, med 3 predikare och 200 medlemmar,
samt i n:o 24 A, Handtverkaregatan, med 4 predikande bröder och 171 medlemmar.

Tillsammantaget funnos i Stockholm vid 1888 års början 3,007 baptister,
utom dessas minderåriga barn, hvilka ännu ej mottagit dopet. Vid årtiondets
början var antalet blott 1,470.

Fästa vi oss endast vid den verksamhet som är förenad med
Betelkapellet, finna vi först och främst söndagsskola hvarje söndags
morgon, predikan hvarje helgdag kl. 11 f. m. och 6 e. m., bönemöte
hvarje fredag kl. 7 e. m., missionsmöte första måndagen i månaden
kl. 7 e. m., sång med söndagsskolbarnen hvarje tisdag kl. 5—7 e. m.
Dess utom hållas enskilda sammankomster. Utom sin tjänst i
kapellet vid alla gudstjänster och möten där, ha de till Betelkapellet
hörande 27 diakonerna fattigvården i elfva distrikt. Församlingen har
en allmän kassa, af hvilken utgifterna bestridas för pastorns (omkr.
3,500), och öfriga kapelltjänares löner samt kapellets uppvärmning
och underhåll och amortering af kapellskulden. De öfriga församlingarnas 
föreståndare eller pastorer ha ej så stor inkomst, t. ex.
Ebeneserkapellets endast 2,000 kr. årlig lön.

Betelförsamlingen har också en fattigkassa, en syförening, 
»Dorcas», med ändamål i synnerhet att bekläda fattiga söndagsskolbarn
samt en ynglingaförening, »Filadelfia», med uppgift att hålla tillsamman 
i broderlig kärlek, förkofra sig i kristlig tro och kunskap, på
flera sätt understödja församlingens kristliga verksamhet samt att
genom sin »förlagskassa» utlemna förlagslån åt sina delegare för att
bereda dem tillfälle att bedrifva egen industriverksamhet eller handel.

Församlingen har dess utom föreningen A. M. (Arbetsmyran)
med ändamål att åstadkomma närmare sammanslutning mellan de af
församlingens yngre systrar, som äro ogifta samt fylt tretiofem år.
Ehuru inträdesafgiften är blott 25 och månadsafgiften 10 öre, har
föreningen A. M., som bildades 1875, på tio år inbringat 10,000 kr.
Så komma »Den kristliga mödraföreningen», det redan nämda
sällskapet för »Upplysning och sedlighet», »Stockholms missionsförening»
och »Stockholms andra söndagsskolförening», »De fria vännernas
sjukkassa», sjukkassan »Nya vänskapsföreningen», »Betelföreningen»,
»Norrmalms Femöresförening» och »Ladugårdslands femöresförening»,
föreningen »Adelfia» och föreningen »Bikupan».

Hvarje baptistförsamling är själfständig och sköter sina egna angelägenheter,
men till samman bilda församlingarna distriktföreningar, och Sveriges alla
baptistförsamlingar skicka ombud till gemensam konferens, som hålles hvart tredje
år. I hela Sverige funnos vid början af 1887 aderton distriktföreningar med 473
församlingar och 205 bönehus, 506 predikande bröder samt 31,849 medlemmar. I
baptisternas söndagsskola undervisades omkring 31,000 barn af 2,790
frivilliga lärare, i deras egna hvardagsskolor 1,000 barn. Uppgifna bidrag till
välgörande ändamål stego till 292,213 kr.

Den som vill erfara något om baptistpredikanternas utbildning,
finner tillfälle därtill i n:o 18 Engelbrektsgatan, där Betelseminariet
har sin lokal. Det grundades 1866, och huset köptes sedan på D.
Forssells konkursauktion.


Sedan 1881 handhafves seminariet af ett sällskap, kalladt
»Föreningen Betelseminariet». Styrelsens ordförande och skolans
föreståndare äro K. O. Broady och A. Drake. Elevernas antal uppgick
vårterminen 1888 till tretioen. Från läroanstaltens början ha 189
predikanter där utbildats. Kursen är dels tre, dels fyra år, och
antagningsåldern 18 år.

***

Vid Kungsträdgårdsgatan resa sig åtskilliga stora, präktiga hus.
Det nyaste af dem tillhör Evangeliska brödraförsamlingen, Stockholms
allra minsta församling, fridsam och välvillig, verkande i det tysta, men
oaktadt de mycket fåtaliga medlemmarne ingalunda utan sin betydelse
i nya Stockholms religiösa lif samt med en ganska intressant historia.

Vanligtvis hålles gudstjänsten på söndagsaftnarne kl. 6, och har
så hållits ganska länge. Lokalen är en sal i en byggnad på gården
till ofvan nämda hus, n:o 12 Kungsträdgårdsgatan, på samma plats
där Erik Tollstadius på 1720-talet samlade omkring sig i enskildt
samkväm en del af de »väckta», som brukade höra hans predikningar 
i Skeppsholmskyrkan. Tollstadius bodde i en träbyggnad på gården 
hvilken egdes af bergsrådet E. F. Hjärne, som jämte sin hustru
Christina Charlotta Rudbeck tillhörde de väckta.

I n. v. Brödraförsamlingens i Stockholm diarium läses följande, återgifvet
af pastor Aastrup i hans föredrag vid brödrasalens hundraårsjubileum den 1
nov. 1883: »Det rörde sig (på 1720-talet) ett lif i kyrkan, himmelrikets surdeg
började jäsa, många själar väcktes ur syndasömnen, hvilka, fulla af trängtan
efter tröst och ro för hjärtat samt icke tillfredsstälda med öfningarna af ett blott
mekaniskt kyrkoväsende, dels mera enskildt, dels i större eller mindre sällskap
sammanslöto sig ... De voro till största delen redliga själar, men de flesta togo
miste om den enfaldiga evangeliska vägen, särdeles som de prester, till hvilka
de hade sitt förtroende, mestadels voro af lagisk riktning efter då varande
hallensiska (pietistiska) tänkesättet.»

Det var ingalunda i öfverensstämmelse med denna riktning, utan just för
att motverka den som herrnhutismen jnträngde i Stockholm. Om pietismen
utmärkte ett framsteg framför den döda ortodoxien, var brödraförsamlingen åter
ett framsteg framför pietismen. Sedan, på inbjudning af en svensk ädling som
besökt Herrnhut, några bröder gjort kortare besök i Sverige, gafs dock den
egentliga anledningen till herrnhutismens införande här af en prestman i
Stockholm, Odelius, »hofpredikant» hos presidenten Strömfelt och predikant i
enkhuskyrkan. Han hade på en resa till Lifland 1739 lärt känna flere af de
evangeliske bröderne och fick här understöd af pastorerne Hellman och Holmberg,
hvilken senare utgaf första upplagan af »Zions sånger».

Medan således evangelium om den fria nåden i Kristus började utbreda sig
här, skickade brödraförsamlingen i Herrnhut en deputation till ärkebiskop
Steuchius, hvilken tog vänligt mot den, och sedan deputationen kommit till
baka, hitsändes två svenskar, Becklind och Werwing, hvilka ytterligare stadgade
herrnhutismen här. Detta var i medlet af 1740-talet.  Sedan följde några år af
motgångar och inbördes slitningar, till hvilka senare den bekante Rutström
otvifvelaktigt bidrog. Men 1760 hitsändes en lärare, G. Ike, med hvilken ett
nytt tidehvarf för brödraförsamlingen i Stockholm inträdde. Han erbjöds af
bergsrådet Hjärne och dennes hustru att bo i den lilla träbyggningen på ofvan
nämde gård, där Tollstadius haft sin bostad, och därmed höll brödraförsamlingen 
sitt inträde på denna tomt, där hon ännu lefver och numera är rik husegare.

Sammankomsterna höllos från 1778 i en mindre sal på vinden öfver ett
vagnshus i en nu mera nedrifven byggning, men fru Hjärne, hvars man nu var
död, tänkte på att bygga en ny sal, hvartill hon dock måste erhålla kungl. maj:ts
tillåtelse och som det vore kinkigt nog att utverka, enär den skulle ingripa i
konventikelplakatet. Tillåtelsen meddelades dock, och den 12 sept. 1784
invigdes salen. (Hundraårsfesten firades den 1 nov. 1883, emedan grundstenen
nedlades motsvarande dag 1783.) Det är den salen, som ännu i vår tid användes
vid brödraförsamlingens andaktsstunder. Hela egendomen tillföll församlingen
efter enkefru Hjärnes död som inträffade den 24 febr. 1804.

Följande personer ha varit pastorer i denna församling: Becklind 1743—45; 
Werwing 1745—; Ike 1760—82 (ligger begrafven på Johannis kyrkogård);
Gerner 1782—90; ungefär samtidigt med honom Malmström 1781—92; Würgatsch
1790—99 och ungefär samtidigt Wik 1792—1810; Stählin 1799—1811;
Wunderling 1811—15; Warnke 1815—44; Senft 1844—56; C. von Bülow 1856—59; R.
Hockstein 1859—66; E. W. Schmidt 1866—72; P. J. Aastrup 1872.

År 1885 fick brödraförsamlingen af hr H. Berns anbud på en del af
tomten, och detta antogs, hvarigenom församlingen afhände sig 10,000 kvadratfot
eller icke fullt en tredjedel af hela området. Köpeskillingen var 150,000 kr.
Det är på dessa 10,000 kv.f. som Berns nya salong är bygd. Församlingen lät
rifva ned den lilla byggningen åt gatan och där, efter A. & Hj. Kumliens
ritning, uppföra det ståtliga nutidshus som nu utgör ett af traktens prydnader.
Nybyggnaden har kostat omkring 220,000 kr.

I det nya huset bor pastor Aastrup, men i den gamla salen på
gården hållas andaktsstunderna. Dessa skulle icke bevistas af många
personer, om de voro beräknade blott för församlingens medlemmar,
men i salen finner man alltid andäktiga åhörare, enär
brödraförsamlingens lära är i alt den evangeliskt lutherska kyrkans utan några
separatåsigter, endast med betonande af in necessariis unitas, in
dubiis libertas, in omnibus caritas.  Brödrakyrkan är icke annat än
en del af den evangeliska kyrkan och såsom sådan har hon till
uppgift att tjäna denna så mycket hon förmår, t. ex. att meddela tröst
och uppmuntran, utan att draga någon från den egentliga kyrka
han tillhör.

Församlingen har under de senare årtiondena icke ansett sin
verksamhet för samfundsbildning inom den bestående kyrkan nödig,
enär kyrkan själf under den tiden genom föreningar och sällskap
tillgodosett detta behof, och brödraförsamlingens grundsatser icke
tillstädja att utom och ännu mindre i strid med det bestående verka
för sådant ändamål. I brödraförsamlingens plan kan således
samfundsbildning nu mera knapt sägas ingå, men det redan varande
samfundet fortfarande finnes. Församlingen är såsom ett enskildt
sällskap, som inom och under samverkan med det bestående främjar
goda ändamål och icke vill värfva proselyter för en sekt. Men derigenom 
har medlemmarnes antal, som ända till för några och sextio år
sedan var ganska talrikt, småningom minskats och utgöres nu af
endast femton. Dessa äro de inskrifna församlingsmedlemmarne, men
omkring dem samlar sig ett stort antal deltagande i andaktsstunderna.

Till hednamissionen i främmande verldsdelar bidrager Stockholms
brödraförsamling genom hopsamlande af icke obetydliga belopp.

***

En afton ville jag besöka katolsk-apostoliska församlingen, som
har sitt lilla kapell eller rättare sin andaktssal i n:o 5 Biblioteksgatan,
i hörnet af Mästersamuelsgatan (f. d. Ålandsgatan) och letade mig i
mörkret öfver en smutsig och för öfrigt mycket ruskig gård, upp för
en lika otreflig järntrappa samt stannade utanför en dörr, genom
hvilken tonerna af en andlig sång trängde fram. Jag lyssnade. Sången
hade upphört. Jag trädde in och fann mig i en tämligen stor sal utan
några prydnader, men där en man stod i talarestolen och predikade.
Det lät icke als katolskt. Det såg icke apostoliskt ut, så vida med
detta skulle menas något riktigt påfligt.

»Är det här katolsk-apostoliska församlingen?» sporde jag en
man som välvilligt makade åt sig och beredde mig plats på bänken
bredvid sig.

»Katolsk!» svarade han och såg förnärmad ut. »Vi höra till
metodist-episkopal-kyrkan.»

»Ja så, inte en wesleyansk församling!» invände jag.

»Visst inte! Vi äro episkopala, säger jag.»

Han vände sig från mig. Jag fann, att jag kommit på orätt
ställe, hade kommit i en metodistsal, i st. f. till de katolsk-apostoliska. 
Vill man söka sin frälsning hos de senare, skall man icke
stanna på vägen och låta locka sig af den metodistiska andakten,
utan stiga mycket högre, tre trappor, ty där först träffar man de
apostoliska.

Emellertid satt jag kvar den aftonen hos metodisterne och gick
sedan dit flere gånger samt har ej underlåtit att göra mig bekant äfven
med deras öfriga gudstjänstrum i Stockholm. De bilda flera ganska
blomstrande församlingar och utveckla en icke obetydlig verksamhet.

Af de särskilda friförsamlingar vi redan omnämt, har ingen officielt
utträdt ur statskyrkan, icke ens baptisterne, men metodisterne äro de 
första erkända »dissenters» vi här påträffa.  De ha formligen anmält
sitt utträdande ur statskyrkan och stå således ej blott i verkligheten,
utan äfven juridiskt på egen botten.

Här ofvan har berättats, huru den s. k. »engelska kyrkan» vid Öfra
Bangränden (n. v. Sergelsgatan) eller rättare det wesleyanskt metodistiska
samfundets kapell tillkom. Efter det beklagansvärda uppträdet där palmsöndagen 1842
stängdes kyrkan och öppnades först 1851, då lektor P. M. Elmblad af
»kapellvårdaren», grosshandlaren Keijser, tilläts där hålla bibelförklaringar. Kyrkan
köptes sedan af landshöfdingen, grefve G. F. Liljencrantz för 36,000 rdr, och
kom i evangeliska fosterlandsstiftelsens hand samt utgjorde predikosalen för C.
O. Rosenius, hvilken upptog »Eliasmanteln i den fria, religiösa
verksamhetens tjänst.»

Men med den wesleyanska metodismen var det slut i Stockholm.
Däremot bildades de första metodist-episkopal-församlingarna här 1868,
hufvudsakligen genom V. Witting, som 1867 kommit hem från Amerika och af biskop
Kingsley uppmanades att stanna och verka. Witting, född i Malmö 1825 och
son till kapten A. J. Witting vid Vendes artilleri, hade varit apotekarlärling och
sjöman, men förenat sig med metodist-episkopalkyrkan i Nordamerika och
antagits till en af hennes predikanter samt vardt i egentlig mening den förste som
planterade metodismens banér i Sverige, d. v. s. den episkopala metodismens,
hvarigenom Sverige trädde i förbindelse med den kyrkan i Amerika, utan att
ega något samband mera med den wesleyanska metodismen i England.

År 1868 funnos i hela Sverige 7 predikanter och 434 medlemmar officielt
erkände. År 1876 hade medlemmarnes antal stigit till 5,663, och 1886 voro de
15,166, af hvilka 3,722 på prof. Bland dessa 15,166 räknades dock 214 i
Finland. Antalet gick till 1,273 i Stockholm. De senare äro delade i tre
församlingar: S:t Peters, S:t Pauls och Stockholms mission.

S:t Peters församling har på senare tider haft gudstjänst på tre ställen,
nämligen i n:o 20 Wallingatan, den egentliga samlingssalen, i Hôtel W6’ stora
sal och i en sal på Kungsholmen.  År 1887 räknade församlingen 440 medlemmar 
i full förening med henne samt 203 på prof.

S:t Pauls församling har sin gudstjänst i det vackra kapellet i hörnet af
Adolf Fredrikstorg och S:t Paulsgatan samt en bönsal vid Åsögatan. Medlemmarne 
äro 390 i full förening samt 129 på prof.

Stockholms Mission har den ofvan nämda salen i hörnet af Biblioteks- och
Mästersamuelsgatorna och räknar 14 medlemmar i full förening samt 97 på prof.

Samtliga metodister i Stockholm voro således sistlidet år 844 i full förening
samt 429 på prof eller till samman 1,273.

Antingen man går och hör pastor Carlsson i S:t Paulskapellet
eller pastor Schütz i salen vid Wallingatan, eller J. M. Erikson,
redaktören af »Svenska Sändebudet» och f. d. riksdagsman för Stockholm 
i Andra kammaren, t. ex. i n:o 48 Åsögatan, eller C. Hultgren
vid Biblioteksgatan eller någon annan af metodistpredikanterne, skall
man i de flesta fall finna gudstjänstlokalerna fylda af andäktiga åhörare.

Predikanterna tillsättas af den amerikanske metodistbiskop som infinner
sig här vid årskonferenserne, hvilka hållas på olika ställen i landet. Lönen i 
S:t Peters församling är 1,200 kr., i S:t Paul 1,000. I »Stockholms mission»
tyckes den ännu icke vara reglerad. Till predikanters utbildning finnes en
predikantskola.

Det är icke blott de stora helgdagsgudstjänsterna som äro talrikt
besökta, utan äfven predikningarna och bönemötena på
hvardagsaftnarne. Infinner man sig vid en sådan aftonandakt i t. ex. S:t
Paulsförsamlingen, märker man, att den hålles icke i själfva kapellet,
utan i bönesalen, hvilken, liksom alla dessa församlingars salar, är
mycket enkelt utstyrd. Den ena efter den andra af församlingens
medlemmar inträder, kastar sig på knä framför en bänk och
försjunker i bön. Om det är en afton, då »Svenska Sändebudet» utgifvits,
ser man många ha med sig ett exemplar, hvilket de vid ingången
till salen förskaffat sig hos portvakten, och medan de vänta på
predikanten taga de kännedom af bladets innehåll.

Andaktsstunden är i yttre afseende tämligen lika med sådana
uppbyggelseaftnar i andra friförsamlingar: bön, sång och predikan
eller åt minstone kort utläggning af ett kapitel i bibeln. Det enda
olika är, att församlingen under bönerna ligger på knä samt att en
af de knäböjande plötsligt höjer sin röst och framsäger en för
tillfället hopsatt bön, som eftersäges af de öfriga och därmed
åstadkommer ett doft mumlande öfver alt i salen. Knapt har han slutat, förr
än en annan af församlingen också börjar högljudt bedja och på
samma sätt finner efterföljare. Stundom utsägas dessa böner med
verklig hänförelse, någon gång kanske på ett sätt som vittnar om
öfverspändt sinnestillstånd. Metodismen tyckes, att döma efter den
jämförelse man kan göra i Stockholm, vara mer än baptismen egnad
att framkalla stark känslostämning och ofta höras under predikan
högljudda suckar och andaktsutbrott från en god del af församlingen.

***

Det är söndagsmorgon.  Klockan slår nio.  Två eller tre hundra
barn rusa in i Florakyrkan.  Låt oss följa dem.  Kyrkan, som har
sitt namn efter den gata vid hvilken hon ligger, hör till antalet af de
nya tempel, som under senare år uppväxt i Stockholm och i sitt
yttre ganska mycket afvika från de gamla kyrkorna. Florakyrkan är
en rätt vacker byggnad med väl afvägda mått och enkla, men med
ändamålet öfverensstämmande prydnader i lämpliga sandstensfärger,
godt ordnade fönsteröppningar och ett stort rundfönster som gör ett
behagligt intryck. Romanisk byggnadsstil är här lämpad efter vår
tids behof och gifver åt detta, liksom åt ett par andra af nya 
Stockholms andaktshus den på en gång allvarliga värdighet och lugna
vänlighet, som är mer än gotiken öfverensstämmande med hvad
nutiden fordrar af en sådan samlingsplats.

Kyrkan är uppförd efter ritning af A. G. Forsberg, samma arkitekt som
lemnat ritningen till Ebeneserkapellet, samt i samarbete med egaren,
grosshandlaren J. W. Wallin och invigdes den 5 april 1885. Hr Wallin har låtit bygga
henne på egen bekostnad för den lilla församling, en utbrytning från baptisterna,
som han bildat. Han har isynnerhet önskat uppföra ett vackert andaktshus,
i hvilket personer af olika trosbekännelse kunna mötas vid gudstjänster, där till
och med på samma dag talare af olika riktningar uppträda och där baptister,
metodister och
evangeliskt-lutherska kristna kunna vid
hvarandras sida lyssna
till predikningarna.
Florakyrkan är en fridskyrka,
där fördragsamhet läres
och praktiskt tillämpas.

Kyrkan vid Floragatan.

Vi följa barnskaran 
och inträda i den
rymliga förstugan. 
Barnen ha redan försvunnit 
in i salen å nedra
botten, ett mycket
stort, men föga
vackert och något mörkt
rum. Några barn ha
begifvit sig en
halftrappa upp, där en
mindre sal bildar
läktare åt den större.
Undervisningen är
redan i full gång, då vi,
efter att ha sökt göra oss bekanta med andra delar af kyrkan,
inträda i den stora bottensalen. Alla barnen — de kunna väl vara
omkring tre hundra — svara på frågorna samtidigt. Det är ett
döfvande buller af gälla barnröster. De allra flesta barnen äro ganska
små, sex till nio eller tio år, tyckes det. En och annan flicka ser
äldre ut. Några tyckas vara tolf eller tretton år. Alla erhålla religiös
undervisning, ingen annan, och efter särskilda små bibliska
läroböcker. De sitta på långa bänkar med ryggstöd, men utan pulpet, och
emellan bänkraderna trängas lärare och lärarinnor, alla unga och,
såsom det tyckes, mycket vänliga mot barnen, hvilka å sin sida se
glada och belåtna ut.

Sedan läsningen på detta högljudda sätt fortgått omkring tre
fjärdedels timme, reser sig ett fruntimmer, som har en särskild plats
vid ett bord på en upphöjning i salens bakgrund, och börjar göra frågor 
här och där bland barnskaran som nu också står upprätt mellan
sina bänkar. Barnen få redogöra för dagens betydelse och tyckas
vara ganska säkra i hvad man pluggat i dem. Det hela kan
naturligtvis icke göra intryck af annat än utanläxa. Några sånger utföras
enligt den särskilda psalmbok, som användes i denna kyrka och kallas 
Fridssånger. Ett ungt fruntimmer sjunger ett solonummer.
Förestånderskan talar vänliga och uppmuntrande ord, och klockan tio
eller strax efter är det hela afslutadt.

En ung lärare, med hvilken jag en gång inlät mig i samtal,
upplyste, att hela antalet af barn som bevista denna söndagsskola går
till mellan 400 och 500, fastän icke alla äro närvarande hvarje
söndag, samt att lärare och lärarinnor utgöra mellan 40 och 50, hvilka
alla tjänstgöra utan någon ersättning.

»Hvad gör herrn under veckans öfriga dagar och hvad lefver
herrn på?» sporde jag.

»Jag är skomakare», svarade söndagsläraren.

De flesta af dessa lärare och lärarinnor idka handtverk eller
annan borgerlig sysselsättning, men egna sin helgdagsmorgon åt
undervisning. Så är förhållandet öfver alt i dessa söndagsskolor, hvilka
finnas inom alla frikyrkor i Stockholm och otvifvelaktigt utöfva stort
inflytande. Ensamt baptisterna hade vid början af 1887 här 232
söndagsskollärare och 2,040 söndagsskolbarn. Denna verksamhet ses
med oblida ögon af statskyrkans presterskap och torde väl ha bidragit 
till de gudstjänster för barn, som nu mera ofta på söndagsmorgnarne 
anordnas i våra territorialkyrkor. Huruvida den undervisning
som meddelas i friförsamlingarnas söndagsskolor är af verkligt gagn för
barnen och deras framtid, torde med skäl kunna betviflas. Till och
med i fridskyrkan vid Floragatan, där alt för öfrigt tillgår så
vänligt och fördragsamt, tyckas de läror som inplantas i barnen ej alltid
vara i full öfverensstämmelse med den milda fördragsamheten mot
olika tänkande. Att barnens tankeförmåga i något enda afseende upp
öfvas torde med lika stort skäl kunna betviflas. Men det är ju icke
fråga om tanke, endast om tro.

Klockan lider mot half elfva, och om en halftimme skall öfverste
Broady börja sin predikan i sjelfva kapellet, hvilket således i dag
upplåtes åt en baptist. Genom trappor till höger och vänster komma
vi upp i kapellets förstuga och träda in i en stor, ljus och vacker
sal, som på tre sidor omgifves af breda läktare. Midt för det stora,
med färgade glas försedda rundfönstret är en absis, liknande nischerna 
i baptistkapellen och i den en amfiteatralisk upphöjning, på hvilken
predikstolen befinner sig, omgifven baktill och nedanför af sittplatser.
Midt nedanför står en mindre orgel. Från absisen leda ock två
dörrar till särskilda rum med utgång till baktrappor. På absisens
amfiteatraliska stolrader sitta sångare och sångerskor. Det hela har
en festlig prägel.

Salen med bekväma och fyndigt inrättade bänkplatser rymmer
omkring 1,400 personer och lemnar tillfälle att öfver alt se och höra
predikanten. En god del af åhörarne tyckes tillhöra finare
samhällsklasser än man vanligtvis finner i friförsamlingarnas kyrkor. Där
längst fram nedanför absisen ligger en äldre, gråhårig man på knä.
Vi igenkänna baron X. På de främsta bänkraderna se vi grefvinnan
Y. och fröken Z., två af »societetens» damer, jämte flera af den
förnäma verldens frimtimmer, och nu inträder kammarherren Xx., bugar
sig förbindligt för de fina damerna och delar ut »Fridssånger» till
höger och vänster.

Öfverste Broady predikar i dag på förmiddagen, kapten Ahlberg på
eftermiddagen. Nästa söndag kan man få höra predikanter som icke
ha något gemensamt hvarken med öfversten eller kaptenen. En tid
hade Frälsningsarmén sitt högkvarter i denna kyrka. Han har nu
sitt eget hus vid Östermalmsgatan och Tyskbagarbärgen. Men
Florakyrkan står aldrig tom. Redan kl. half åtta på söndagsmorgonen
hålles här bön och först sent på aftonen slutar den sista gudstjänsten.

***

Bland de friförsamlingar som icke ha egna kapell äro två
Svedenborgska, nämligen Nya kyrkans äldsta församling och Nya
kyrkans svenska församling, men ingendera af dem är synnerligt
betydande. Den förra har sin gudstjänst i arbetareföreningens sal vid
Malmskilnadsgatan, där pastor Boyesen predikar, den senare i Hôtel
W6, där pastor Manby stundom uppträder. Om de två riktningarna
icke draga jämt sins emellan, åstadkomma de likväl icke något buller
i den yttre verlden. Ingen af dem står kvar i statskyrkan.

***

Det var en tid, då den »rena evangeliska lärans» bekännare i
Stockholm mycket fruktade den katolska propagandan. Den tiden är
länge sedan förbi. Det är endast undantagsvis man nu hör talas om
några verkliga eller inbillade försök af det katolska presterskapet i
Stockholm att värfva en eller annan själ. För öfrigt lefva 
protestanter och katoliker fredligt vid hvarandras sida, och statskyrkans
presterskap har mera sin uppmärksamhet riktad på baptister,
metodister och andra friförsamlingars bemödanden att göra proselyter.
Stockholmarne af statskyrkan besöka gerna Sancta Eugenius kapell
vid Norra Smedjegatan för att där få höra vacker kyrkmusik, i
synnerhet vid de större kyrkfesterna och allra mest på Påskdagen.
Kapellet är då högtidligt upplyst och prydt med en stor mängd lefvande
växter samt långt innan högmessan börjar fullsatt af dem som
lyckats skaffa sig inträdeskort. Messan firas med den romersk-katolska
liturgiens hela glans, och man får vanligtvis höra stycken ur
Foronis sexstämmiga sångmessa samt Ahlströms ståtliga »Cantate
Domino canticum novum» eller den förstnämdes stora C-durs-messa för
kör, soli och orkester, alt utfördt af sångare och musici som till
större delen icke tillhöra den katolska församlingen, men af denna
anmodas biträda.

Det torde nog vara Sancta-Eugenia-kapellets föredöme som
förmått statskyrkan att nu mera anordna vacker musik på stora
helgdagar, t. ex. då i Klara kyrka på påskdagen sjunges Händels »Zions
dotter», i Storkyrkan samt i Jakobs och Ladugårdslandets kyrkor på
samma dag Rolles »Frälsta verld», i sist nämda kyrka dess utom
Jomellis »Halleluja», i Katarina »Påsksång» af Melchior Vulpius, i
Maria Herman Bonickes »lofsång» för kör, solo och trio, o. s. v.
Äfven långfredagen, hvilken i katolska kyrkan icke är någon stor
helgdag, firas i våra lutherska nu mera med vackra musikstycken,
och i allmänhet har vår kyrkmusik i Stockholm vunnit mycket under
senare år. Maria församling har en särskild kör!

Efter reformationen hade katolikerne i Stockholm ingen privilegierad kyrka
eller annat tillfälle till gudstjänst än i husen hos sändebuden från katolska hof.
Genom »tolerance-plakatet» af den 24 jan. 1781 infördes dock fri religionsöfning 
åtminstone till viss grad, och romerska kurian begagnade sig snart däraf
samt hitsände d:r Paschalis Oster såsom vicarius apostolicus. Till katolsk
gudstjänst uppläts ett rum i norra flygeln af stadshuset, och där firades messan
första gången påskdagen den 11 april 1784;. Det katolska kapellet stannade där
i mer än femtio år. Länge hyste församlingen den önskan, att få sig en riktig
kyrka, men önskan kom ej till verkställighet förr än 1834, då den året förut
hitkomne apostoliske vikarien J. L. Studach tog saken om hand. Församlingen
inköpte då en tomt vid Norra Smedjegatan för 25,000 rdr banko, insamlade
genom kollekter och frivilliga bidrag af trosförvandter inom och utom landet.
Insamlingen fortsattes, och genom drottning Desiderias samt kronprinsessan
Josefinas frikostighet erhöllos medel att börja byggandet, hvilket fullbordades
under biskop Studachs verksamma ledning.  Den nya kyrkan, Sancta-Eugenia-kapellet, 
invigdes den 16 september 1837.

År 1865 lades grunden till en tornbyggnad, hvarmed församlingen ville
pryda sitt kapell. Men den 23 maj 1866 nedstörtade det under byggnad
varande, då till 102 fots höjd hunna tornet, och tjuguen personer omkommo vid
raset. Kapellet utvidgades, men utan torn. På senare tider har aktiebolaget
Sancta Birgitta köpt egendomarne n:ris 74 och 76 samt 78 vid Regeringsgatan,
och det har sagts, att katolska församlingen ämnar dar uppföra något nytt kapell.

A. Bitter.

Apostolisk vikarie i Stockholm är f. n. A. Bitter, hvilken, född i Melle
i Hannover 1848, kom till Stockholm redan 1874, men vardt
kyrkoherde vid katolska församlingen i Göteborg
1875 och stannade där i tio år. Vid slutet
af 1885 lemnade han Sverige, men kom till
baka sommaren 1886 och invigdes högtidligt 
såsom Vicarius apostolicus den 15 okt.
1886.

Vida äldre medlem af vårt samhälle är
församlingens gamle kyrkoherde, pastor A.
Bernhard, som föddes i Elsass 1810 och
prestvigdes 1837 samt kom till Stockholm
1842 och är väl bekant för alla stockholmare.

A. Bernhard.

Katolska församlingen har dess utom
tre andra prestman, pastorerne I. P. E.
Benelius, F. Lieber och grefve B. Stolberg. Om man får tro en
uppgift i Elers »Stockholm», skola församlingsmedlemmarne i slutet af
1700-talet ha utgjort »något mer än 1,500 personer, hvaraf en stor
del fabriksarbetare bo på Barnängen och Kungsholmen». I nya
Stockholm går antalet blott till omkring 800.

***

Såsom i det föregående antydts, kan
man, i fall Katolsk-apostoliska
församlingens kyrka skall besökas, gå miste och
komma in i en af metodisternas andaktssalar.  
Fortsätter man dock ännu ett par
trappor upp i samma hus, inträder man
i de katolsk-apostoliskas kapell, en icke
synnerligt stor sal, men ganska smakfullt
anordnad med både altare, evig lampa
och orgelverk samt predikstol.
Församlingen har enskild gudstjänst
söndagsförmiddag klockan tio, alltid åtföljd af
nattvardsgång, hvilken meddelas med såväl brödet som vinet. Hvarje
söndagsafton hålles offentlig andaktsstund med predikan, och då
sjunges, liksom på förmiddagen, några af de hymner, som utgöra
församlingens sångbok och till god del äro urval ur J. O. Wallins m. fl:s
svenska psalmer.

Oaktadt namnet, har denna församling icke någonting gemensamt 
med katolicismen. Föreståndaren, pastor H. P. Jensen, kallas
visserligen af de trogna biskop eller engel, hvilket i denna församling
är liktydande, och såväl han som öfrige prester bära vid gudstjänsterne 
hvita messkjortor med olika färgade och olika långa band,
stolæ, öfver skuldrorna, utvisande deras grad, hvartill kommer att
ceremonierna ha någon likhet med den romersk-katolska kyrkans,
snarare dock med den engelska episkopalkyrkans, men för öfrigt Veta
dessa katolsk-apostoliska ingenting om den påfliga katolicismen, utan
taga ordet »katolsk» i den ursprungliga bemärkelsen af »allmännelig».

I dagligt tal kallas de irvingianer af dem som äro något
hemmastadda i de senaste sex årtiondenas kyrkohistoria, men själfva
förklara de benämningen vara alldeles oriktig. Om namnet hänvisar till
en människa, den skotske presten Irving, är det dock, säga de
katolsk-apostoliska, ett verkligt sakförhållande som ingen kan neka. eller
omintetgöra, att den s. k. irvingianismen icke har någon människa
eller något mänskligt parti, någon mänsklig mening eller åsigt att
tacka för sin uppkomst.

Irving var presbyteriansk prest i London, men det var ej i hans
församling som hälbrägdagörelsens gåfva samt gåfvan att tala med tungor och profetera
först visade sig. Detta skedde i Skotland 1829 bland kristna som icke stodo
i någon förbindelse med pastor Irving. Den deputation, som i september nämda
år reste från London till Skotland för att undersöka och pröfva dessa andliga
tilldragelser, bestod af medlemmar af den anglikanska kyrkan. I London visade
sig, uppgifva de katolsk-apostoliska vidare, andens gåfvor först i april 1831, men
icke ens hos en medlem af Irvings församling och ej i hans kyrka. De visade
sig hos en medlem af anglikanska kyrkan och i den personens eget hus. Men
sedan andens gåfvor uppenbarade sig, var Irving en af de förste prester som
bekände, att dessa gåfvor voro den helige andes. Och då flere med gåfvorna
utrustade personer funno tillflykt i hans församling och kunde där utöfva dem
vid den offentliga gudstjänsten, så gjorde tilldragelserna i Irvings kyrka allmän
uppsigt i verlden och föranledde att kalla verket efter honom. Han var icke
bland dem som herren kallade trll det apostoliska ämbetet. Han uteslöts ur den
presbyterianska kyrkan och vardt då endast öfver herde eller engel öfver en af
de församlingar, som herren upprättade i London, men afled redan 1834 innan
de katolsk-apostoliska församlingarna tagit någon större utsträckning.

I början af 1870-talet visade sig de katolsk-apostoliska lärorna
i Danmark och erhöllo en egen kyrka i Köbenhamn. År 1875 kom
pastor Jensen, en då helt ung man, till Stockholm, och i slutet af
1877 lemnade kungl. maj:t tillåtelse att här upprätta en katolsk-apostolisk 
församling. Denna består nu af mellan 200 och 300 personer,
som alla utträdt ur statskyrkan. Församlingen i Stockholm är delad
i två distrikt. I Roslagen finnes äfven en församling, och likaledes
en i Norrköping. Under biskopen-engeln finnas äldste, evangelister och 
herdar, som biträda vid församlingens skötande. De svenska 
församlingarna stå, liksom öfver alt annorstädes, under ledning af apostlarnes 
kollegium, som har sitt säte i England. »Apostlarne kunna icke
väljas af människor, utan äro omedelbart sända af vår herre Jesus
Kristus.» Dessa apostlar utse och inviga »englarne» inom hvarje
församling. »Englarne» lefva på de offergåfvor som församlingarna
sammanskjuta, och utgifterna för öfrigt underlättas i Sverige genom
bidrag från England.

Medlemmar af katolsk-apostolisk församling tro sig kunna tala »med
tungor», d. v. s. i ingifvelsens ögonblick tala främmande språk, utan att
förut däruti ha fått undervisning, blott drifna af den helige ande. Det
profetiska ordet har kommit öfver dessa församlingar »såsom en ström
full af ljus och lif och för dem utbredt sitt klara sken öfver den
heliga skrifts böcker.» Men om man frågar de katolsk-apostolisk kristna,
huru de veta, att den som talar genom dem är den helige ande, svara
de med en motfråga: »huru kunde lärjungarne på pingstdagen veta,
att anden, som utgöts öfver dem, var den helige ande? Herren
säger: mina får höra min röst.»

De apostolisk-kristna stödja sig på tjugonde kapitlet i Johannis
Uppenbarelsebok, och tro på Kristi återkomst till jorden efter de
dödas uppståndelse. »Salig och helig är den som har del i den första
uppståndelsen.» De äro i allmänhet fromma, vänliga och glada, och
deras pastor i Stockholm, biskopen eller engeln, är en mycket
välvillig man, hvilken gärna meddelar upplysningar om lärosatserna och
själf ganska visst är öfvertygad om deras gudomliga ursprung, men
med mild fördragsamhet lyssnar till äfven ganska närgångna
invändningar.

***

Den lilla, vid Wallingatan belägna kyrkan med sitt egendomliga
torn är en för alla stockholmare väl bekant byggnad, ehuru
troligtvis högst få besökt hennes inre samt kanske ej häller många veta,
att hon kallas S:t Peters och S:t Sigfrids. Det är den engelsk-episkopala 
församlingens helgedom, hvilken har en tämligen undandold tillvaro 
i nya Stockholm, alldeles som kyrkan själf och tornet, hvilket
knapt skiljer sig från bakgrunden af de stora hus som beherska det
från den högre belägna Kammakaregatan. För några år sedan lät
den engelsk-episkopala församlingen tala om sig, enär en splittring då
utbrutit inom henne, hvarunder det ena partiet, egentligen kanske blott
en enda man, ville hindra det andra från att begagna kyrkan. Detta
är nu åter nästan glömdt. Frid och endrägt råda i församlingen, och
de engelsk-episkopala väcka ej mera någon uppmärksamhet.

    År 1861 medgaf kungl. maj:t att en i Stockholm bildad församling af 
engelska episkopalkyrkan finge för uppbyggande af egen kyrka förvärfva och 
besitta en i kvarteret Lindbacken vid Rörstrandsgatan (nu Wallingatan) inom 
Adolf Fredriks församling belägen tomtdel som för ändamålet inköpts.  Kyrkan 
bygdes och invigdes 1866. 

    På ansökan af Percy Frere Luck, W. F. Neijber, Mary Neijber, G. Jenner, 
Rosa Grönlund, Eliza Heurlin, Johan Middleship m. fl. faststäldes församlingsordningen 
den 25 okt. 1878.

    Inom församlingen skall vara anstäld en kaplan, hvilken tillsättes af »the 
colonial and continental church Society» i London, så länge nämda sällskap 
lemnar ett årligt anslag af 50 pund st. såsom bidrag till kaplanens aflöning.  
Upphör detta bidrag, må förste statssekreteraren i Storbritanien för utrikes ärendena 
utse kaplan.  I hvarje fall skall valet underställas biskopens i London 
pröfning och godkännande. 

    Förordnande för kaplan kan, när hälst biskopen i London så finner för 
godt, af honom återkallas.  Kaplan är f. n. F. Case.  Till församlingen höra alla 
i eller närheten af Stockholm boende personer som bekänna den engelska 
statskyrkans troslära och iakttaga hennes kyrkobruk samt låtit anteckna sig i 
församlingens registerbok.  Röstberättigad är så väl man som kvinna som i sex 
månader varit medlem af församlingen, uppnått 21 års ålder och betalar minst 
10 kr. till kyrkkassan. 

    Den engelsk-episkopala menigheten i Stockholm är ej talrik och torde 
antalet f. n. icke uppgå till 70 personer. 

***

    Vid Humlegårdsgatan ligger en byggnad, som man kunde taga 
för ett grafkapell, men som är fransk-reformerta församlingens kyrka, 
ett tempel utan ringaste prydnad i sitt yttre, endast af en allvarlig 
värdighet, fullkomligt i stil med sitt ändamål.  Församlingen är ytterst 
fåtalig — endast sju män samt två eller tre kvinnor, och likväl är 
kyrkan fyld nästan hvarje söndag.  Predikan där afhöres nämligen 
af åtskilliga franska och ännu flera schweiziska lärarinnor och 
barnvårdarinnor samt ett ganska stort antal stockholmare och i synnerhet 
stockholmskor, som gå dit »för språkets skull».  Det har alltid hört 
till god ton, kan man säga, att gå i »franska kyrkan» och den goda 
tonen har icke lagt något hinder för andakten, synnerligen som denna 
kyrkas prester nästan alltid varit utmärkta predikanter.  De ha också 
varit väl upptagna i Stockholms mest bildade kretsar och ofta med 
mycket intresse deltagit i vårt samhälles intellektuela sträfvanden samt 
äfven verksamt bidragit till de välgörenhetsverk för hvilka Stockholm 
utmärker sig.  På dessa områden ha bland andra pastorerne Krayenbühl, 
Trottet, Roehrich, Puaux, Testuz och Bach lemnat oförgätliga 
minnen.  En i Stockholms bildade verld mycket eftersökt person var 
t. e. Frank Puaux, som verkade här i slutet af 1860- och början af 
1870-talet och höll mycket eftersökta föreläsningar.  Han gick såsom 
fältprest ut i fransk-tyska kriget, återvände hit, men lemnade oss samma
år, 1871, och slog sig ned i Paris. Såsom föreläsare ha flere
fransk-reformerte pastorer i Stockholm utmärkt sig, och bland deras antal
är äfven den nu varande pastor R. Ostermann, född schweizare.

Ehuru fransk reformerta trosförvandter funnits i Stockholm långt förut, t.
ex. Dionysius Beurreus m. fl. under Erik den fjortondes tid, meddelades dem
likväl icke fri religionsöfning förr än 1741. Församling fans dock förut, och
gudstjänst hölls jämte de engelska och holländska reformerte i sändebudens
enskilda kapell. Då engelska sändebudet Burnaby lemnade Stockholm, anhöll
fransk-engelska församlingen genom den sedan 1723 här verkande pastor F. G.
d'Artis om fri utöfning af sin gudstjänst, hvilket ändtligen beviljades. Deras
renaste gudstjänstlokal hade då varit i engelska sändebudets hus, som sedan
vardt Katarina fattighus vid Götgatan. Nu beslöts att bygga en egen kyrka,
men innan denna kunde fullbordas, nytjades en sal i grosshandlaren Lefebures
hus vid Stora Nygatan, som vetenskapsakademien sedermera inköpte och efter
femtio år, 1828, sålde till järnkontoret. Huset, n:o 30, tillhör nu byggmästaren A.
G. Jansson m. fl. Till den egna kyrkan samlades medel genom frivilliga bidrag
in- och utrikes, och af öfverstlöjtnanten J. Lagerbjelke köptes ett par hus vid
Stora Nygatan mellan Stora och Lilla Gråmunkegränderne, hvilka hus refvos.
Grundstenen till franska reformerta kyrkan lades 1749 och nyårsdagen 1751
invigdes hon. Pastor d'Artis hade dött 1748 och efterträdts af J. Voullaire,
hvilken i den nya kyrkan predikade endast på franska. Förut hade predikningarna
skett äfven på engelska. Någon gång i vårt århundrade har den fransk
reformerte pastorn predikat i äfven tysk-holländska reformerta församlingen, hvilken
nu mera icke finnes.

Huset vid Stora Nygatan såldes, och den nya kyrkan vid Humlegårdsgatan
bygdes under förra hälften af 1880-talet och invigdes 1885.

Pastorer vid fransk reformerta församlingen ha varit följande: d’Artis 1723,
Voullaire 1749, Mourier 1763, Philippon 1771, Appia 1778, Gatteau de Catteville
1781 (mellan 1809 voch 1820 fans ingen pastor, enär församlingens affärer
genom ett köpmanshus i Stockholm råkat på obestånd), de Fernex 1820, Secréton
1823, Beauty 1828, (mellan 1830 och 1834 åter ett uppehåll), Leuthold 1834,
Krayenbühl 1838—44 samt 1846—51, Trottet 1852, Des Goullages 1860, Roehrich
1863, Puaux 1868, Testuz 1872, Bach 1881, Ostermann 1884. Ständiga
församlingsmedlemmar skulle vid århundradets början ha varit omkring ett hundra,
men småningom har antalet minskats.

Församlingen eger skuldfritt kyrkan och det bredvid henne belägna nya
boningshuset, n:ris 13 och 15 vid Humlegårdsgatan, som äro uppskattade till
110,000 kr. Med kyrkan är förenadt ett bibliotek på omkring ett tusen volymer
som mot låg afgift får begagnas af församlingens medlemmar och här någon tid
vistande trosförvandter samt mot litet högre af andra personer.

***

I det märkliga kvarter som omfattar Brödraförsamlingens hus,
det Wallenbergska, af F. W. Scholander ritade huset, den bildhuggaratelier 
som var J. P. Molins (i hvilken byggnad målaratelierer äfven
finnas, t. ex. A. Malmströms), Berns salong och f. d. »Wahrendorfska 
huset» ligger i en tämligen undanskymd vrå en för ädel
arkitektur utmärkt byggnad. Det är mosaiska församligens synagoga,
gudstjänstlokalen för ett litet antal af Stockholms innevånare.
Församlingens medlemmar voro vid 1887 års utgång 1,269, men tyckas vara
i ständig tillväxt, enär antalet för fyrtio år sedan var blott 560,
hvilket år 1870 hade ökats till 965. Af de nu varande
församlingsmedlemmarne äro 646 män och 623 kvinnor.

I gamla tider funnos inga judar i Stockholm, men mot slutet af 1600-talet
hör man talas om dem. Så omnämner Rüdling efter Happelius, att den 29 sept.
1681 vordo två till evangeliska läran omvända gamla judar, Israel Mandel och
Moses Jacob, med deras hustrur och barn, till sammans 28 personer, döpta i
Tyska kyrkan i närvaro af Karl den elfte, drottningen, enkedrottningen samt
många andra höga ståndspersoner. De som icke ville låta sig döpas, hade ej
tillstånd att vistas här. Då och då döptes sannolikt någon, såsom 1735 också
den 29 sept., Mikaelidagen, hvilken tyckes ha
varit särskildt anslagen till sådana dop — då
en jude, hvars namn icke angifves af Rüdling,
döptes i Storkyrkan i närvaro af många
hundra åskådare. Ej ens genom »tolerance-plakatet»
1781 fingo judarne rätt att vistas här, men
genom ett året därpå utfärdadt »handelsreglemente»
beviljades de tillstånd att bosätta sig och
unnades religionsfrihet under åtskilliga inskränkande
vilkor, hvilka sedermera, såsom allmänt bekant
är, småningom dels borttagits, dels minskats.
Många framstående män ha kämpat för judarnes
fullständiga likställighet med öfriga svenskar, men
ännu återstår ett och annat att utjämna.

G. Klein.

Den första rabbinen var Levin Hirsch Levi,
från Mecklenburg, hvilken i ett hus vid Södra
Köpmanbrinken inrättade synagogan, som
öppnades den 12 maj 1787, men 1795 erhöllo judarne en annan lägenhet för sin
gudstjänst, nämligen i det staden tillhörande gamla auktionshuset vid Tyska Brunn,
som först uthyrdes till dem mot 250 rdr banko om året, och sedan, 1812, af dem
köptes för 6,200 rdr banko. Denna synagoga begagnades ända till den 16 sept. 1870,
då det nya templet vid Wahrendorfsgatan invigdes. Den nu varande synagogan
är i såväl det yttre som inre ett minne af församlingens smak och frikostighet
(hon kostar 282,302 kr.) samt hennes goda konstförstånd, som lemnade arkitekten 
fria händer, naturligtvis inom det af ritualen begränsade området. Arkitekten
var F. W. Scholander, och detta hans verk, mäktigt tilltalande genom den
österländska, i hans eget själfständiga konstnärskap upptagna, för ändamålet afvägda
och utarbetade byggnadskonst, gör ett lika godt intryck, när man ser det utifrån,
som när man träder in i helgedomen.  Scholanders rika bildningskraft har här
fått verka utan småaktiga inskränkningar, och därför har det hela blifvit ett
fullt harmoniskt konstverk.  Det är endast skada, att platsen för denna vackra
byggnad skall vara så undangömd. Vid ett af våra torg skulle synagogan bäst
visa sig såsom en af nya Stockholms prydnader.

Mosaiska församlingens rabbiner ha varit: Levin Hirsch Levi, af k. maj:t
stadfäst i sitt ämbete 1783, död 1796; Simon Kalkar, död 1812; Ruben Wulff,
död 1828; L. Seligmann, anstäld 1832, död 1857; L. Levysohn, tillträdde 1859,
afgick 1883.

G. Klein, den nu varande rabbinen, tillträdde ämbetet den 15
april 1883. Han är född 1852 i Ungarn, har studerat i Heidelberg
och Berlin, är fil. doktor och vardt rabbin 1877 samt har varit
anstäld i Böhmen och Westpreussen. Han har gjort sig känd icke
blott såsom andlig vältalare, utan äfven såsom utmärkt föreläsare
och deltager, såsom flere af hans företrädare, med intresse i
Stockholms intellektuela lif.

***

Olika äro bekännelseformerna i våra kyrkor och bönesalar; skilda 
äro uppfattningarna af det religiösa lifvet; några gå i en riktning,
andra i en annan; men ett gemensamt torde de alla ega: verklig
kärlek till den lidande och åstundan att göra den fruktbärande genom
samlande af penningebidrag till nödens afhjälpande och människovänliga 
stiftelsers upprätthållande. Stora äro ofta de summor som
användas till dessa ändamål och likväl ha de tillkommit endast genom
att lägga skärf till skärf af dem som samlas vid tempeldörrarne eller
på annat sätt hopskjutas bland församlingsmedlemmarne. Nya
stockholm visar sig i detta afseende ganska frikostigt.





XI.

Hos stadsfullmäktige.

Stockholms stadsfullmäktige sammanträda å Stora
börssalen onsdagen den 1 nästkommande ... kl. 6
e. m. Det är den vanliga annonsen, som man
läser i slutet af hvarje månad, med undantag af
sommarmånaderne, då äfven kommunala angelägenheter i
Stockholm måste vika för nödvändigheten att andas frisk luft.

Klockan sex eftermiddagen är onekligen en föråldrad
samlingstimme. Klockan sju eller half åtta samlas nya Stockholm till
teaterföreställningar, föreläsningar och politiska möten, så vida de senare
ej hållas ännu närmare nattsidan. Klockan sex har en god del af
nya Stockholm nätt och jämt hunnit äta middag och knapt fått
kaffetåren i sig. Men Stockholms stadsfullmäktige höra i det afseendet
icke till nya Stockholm, så mycket de än för öfrigt ha bidragit att
göra nytt i vårt samhälle. Stadsfullmäktig-inrättningen är tjugufem
år gammal, och för ett fjärdedels århundrade sedan fans icke nya
Stockholm. Då lefde man till god del ännu i gamla vanor.

Således klockan sex i stora börssalen! De som icke äro
stadsfullmäktige, men känna deltagande för förhandlingarna, kunna afhöra
dem inom afplankningen i östra ändan, och är man tidningsman, har
man rätt att sitta i båset närmast under taket, musikläktaren,
hvarifrån man kan taga en ganska god öfversigt af det hela. Men för
att komma dit måste man leta sig upp i börshusets vind och där
trefva sig fram vid skenet af en sömnig lykta bland en hop skräp som
tjänstgjort vid åtskilliga fester i börsvåningen och nu står och sörjer
öfver försvunna glada aftnar med föga hopp om att åter få vara med.
Har man slutligen lotsat sig genom musikläktarens förskrubb bland där
uppstaplade gamla notställare, kan man finna en ganska god plats
v id ett referentbord och därifrån skåda öfver hela salen.

Stora börssalen är icke något praktrum egentligen, men han är
ett ganska vackert rum som vid god belysning tager sig förträffligt
ut i sin dekorering i guld och hvitt och kanske i det afseendet
öfverträffar våra nutidssalar, äfven om dessa äro färgrikare. Stora
börssalen har dess utom gamla anor och rika minnen ur Stockholms
borgerskaps historia, i synnerhet dess festkrönika, erinringar om
åtskilliga för detta borgerskaps goda umgänge med konungahuset
oförgätliga stunder, liksom om det stockholmska ordensväsendets för vårt
samhälle egendomliga tillvaro och om den svenska vitterhetens
årshögtider. Där den ena aftonen ännu i vår tid svenska akademien
med högtidligt allvar fäster skaldemärket vid en ung poets förut okända
namn, ljuda aftonen därpå de muntra sångerna och de fria
skrattsalvorna i Par Bricolls glada lag, och dagen därefter hållas där
fosterländska tal och dryftas politiska frågor, lofordas, anbefallas,
motarbetas och förkastas kandidater till Andra
kammaren.

Borgerskapets fester firas ej mera i
börssalen, ej häller annorstädes, ty
borgerskapet själft har festat slut och lefver såsom
samhällsdel endast på borgerskapets
gubbhus eller på sin höjd i sina »femtio äldste»
och sin »bemedlingskommission». Men om
fester gifvas, så är det icke ryttmästaren
och gulddragaren Oldenburg och
löjtnanten, bryggaren Westman, som passa upp de
kungliga och det är ej häller några
motsvarande nutidsborgare. »Uppassning» före
kommer icke, men det är hela samhället
som bjuder på festen.

G. af Ugglas

Det kan ju hända, att man kommer att tänka på alt det där
under det man sitter uppe vid taket och önskar att sammankomsten
skall öppnas. Herrar fullmäktige infinna sig, stanna i grupper, prata,
vandra fram och till baka i salen och intaga slutligen sina platser
här och där vid åtskilliga bord. Någon platsfördelning efter
valkretsar finnes icke, lika litet någon efter åsigter, och höger och vänster
vet man icke af hos våra kommunalråd. Man slår sig ned, där man
brukar sitta, men den platsen uppenbarar ingenting af hvad man
tänker i offentliga värf.

Längs fönstersidan åt Stortorget går en smal upphöjning, på
hvilken framför hvarje fönster står en ganska enkel, rödklädd bänk.
och på samma sida, midt för hufvudingången på norra långväggen,
har man för tillfället satt en bredare upphöjning med ett stort bord.
Hos stadsfullmäktige.

Vid öfra ändan af detta bord synes nu öfverståthållaren,
stadsfullmäktiges ordförande. På hans högra sida tager vice ordföranden plats;
och på den vänstra sysslar sekreteraren med sina papper. Den prydligt
utstyrda klubban faller. Sammankomsten tager sin början.

På grund af gammal häfd stod magistraten i spetsen för det borgerliga
Stockholm, men 1619 bestämdes i kongl. stadgan om städernas administration,
att meniga borgerskapet skulle bland sig utvälja de 96 »beskedligaste», hälften
handelsmän och krämare, hälften handtverksmän, af hvilka magistraten sedan
skulle utse 48, som borde samlas på gillestugan och öfverväga hvad »rådet»,
d. v. s. magistraten, hade föreslagit. Från 1768 ökades antalet till 50, och de
valdes omedelbart inom de olika borgareklasserna. Magistraten och borgerskapets 
femtio äldste skötte gemensamt stadens angelägenheter och hade först och
främst öfverstyrelsen öfver Stockholms drätselverk, hvars förnämsta förvaltning
var anförtrodd åt drätselkommissionen, en på sin tid mycket klandrad inrättning, 
som bestod af öfverståthållaren som ordförande och fyra af magistraten,
utsedda af sina egna medlemmar, samt sex af borgerskapets äldste valde
borgare, af hvilka tre handlande, två handtverkare och en utan afseende på klass.

Den beskattningsrätt som tillkom Stockholms röstberättigade invånare
utöfvades dels omedelbart å sockenstämmor, dels medelbart, efter 1847, genom
sockenstämmonämden, hvilken bestod af 60 ledamöter jämte 34 suppleanter.
För olika ändamål funnos särskilda kommunalförvaltningar, såsom 
inkvarteringskommissionen, gatuläggnings- och lyshållningsstyrelsen, stadsnämden, åtta
särskilda fattigvårdsstyrelser m. fl. kommissioner och styrelser.

Efter att frågan om förbättring i Stockholms kommunalväsen förevarit vid
åtskilliga riksdagar, afläts 1840 en rikets ständers skrifvelse till kongl. maj:t med
förslag till flera vigtiga förändringar i äldre författningar, hvilken skrifvelse lades
till grund för kungl, förordningen 1843 om sockenstämmor och kyrkoråd.
Samtidigt hade väckts förslag om inrättande af mera ordnade municipalstyrelser,
och efter många afslag tillsattes en särskild komité, hvars arbete öfverlemnades 
till 1859 års riksdag, där hufvudsakligen godkändes samt hade till följd, bland
annat, kungl. maj:ts förordning af den 23 maj 1862 om kommunalstyrelse för
Stockholms stad, hvars beslutande rätt skulle utöfvas af ett hundra distriktvis
för två år valda fullmäktige.

Stockholmarne hade således sluppit ifrån sin gamla
drätselkommission som under ett halft århundrade utgjort föremål för
deras ej alltid ogrundade klagomål, men ofta kanske föga rättvisa
speglosor. Så väl de ena som de andra öfverflyttades på
stadsfullmäktige, hvilka hade sin första sammankomst den 20 april 1863,
icke då ännu å stora börssalen, utan i stora rådhussalen. Friherre
Bildt var då öfverståthållare och öppnade förhandlingarna med ett
hälsningstal, däruti han, bland annat, lyckönskade de valde till det
förtroende som lemnats dem samt hufvudstaden att till representanter 
ha erhållit skicklige och bepröfvade män.

Till vice ordförande valdes d. v. handelsborgmästaren J. E.
Eklund. Såsom sekreterare tjänstgjorde d. v. stadsnotarien N. W. Martin, 
hvilken uppropade herrar fullmäktige. Af dessa voro 99 till stades.
En hade aflidit den 9 i samma månad.  Det var garfvaren P. H.
Hesselgren.

Om stadsfullmäktige icke vid första sammanträdet voro fulltaliga,
så ha de ej häller någonsin senare under de tjugufem åren af sin
tillvaro kommit mangrant till samman. Ge vi akt på namnuppropet,
som vid hvarje sammankomst förrättas af sekreteraren, finna vi att
antalet långt ifrån är fullt. Förfallen äro mångahanda, men tyckas ej
mycket oroa de närvarande. Är någon, utan anmäldt och af
stadsfullmäktige godkändt förfall, frånvarande, bötar han 2 kr. till
stadskassan.

Antalet är så rundligt tilltaget, att en och annan stadsfullmäktig
nog kan vara frånvarande, utan att det inverkar synnerligt på
öfverläggningarna och besluten. Detta antal är större än i någon annan
europeisk hufvudstad, till och med än i Paris, som dock har tio gånger
så många invånare som Stockholm. Månne detta skulle vara ett bevis på,
att Stockholm är rikare än andra samhällen på stora
kommunal-administrativa förmågor som måste användas. Man har också ett vidsträckt
fält, när man skall välja stadsfullmäktige. Men det märkliga är, att
på det stora fältet håller man sig inom en tämligen inskränkt
omkrets. Hvarje år har jämmerligt klagats öfver våra »hundra tyranner»
och hvarje år har man valt om nästan alla som varit i tur att afgå.

Man har yttrat det skarpaste missnöje, då det bland annat varit
fråga om »Hammers hörn» eller »Lambyska verket» eller någon
annan ful fläck på nya Stockholm. Man har gått ännu längre och
anklagat vårt kommunalråd för egennytta och begär att sko sig på
stadens bekostnad samt tillåtit sig åtskilliga andra fria fantasier som
borde ha gjort omväljandet af de i mars hvarje år afgående femtio
fullmäktige alldeles omöjligt. Så har valet skett, och de femtio äro
åter municipalråd! Antingen ha de klagande tyckt sig icke kunna
hitta på några bättre eller också ha de icke infunnit sig vid
valurnorna. Något kan väl förklaras därmed, att en god del af de
klagande icke har synnerligt många röster, hvilka här liksom i andra
stadskommuner beräknas efter bevillningskronan, men påpasslighet
och begagnande af de röster som finnas kunde dock otvifvelaktigt
uträtta mera än nu varit händelsen.

Under senare år har detta förhållande något ändrats.  Deltagandet 
har vid några tillfällen till och med närmat sig det intresse som
visas vid riksdagsvalen och stått i bjärt motsats mot den förra
liknöjdheten. På våren 1888 skulle en för åtskilliga valmän misshaglig
stadsfullmäktig aflägsnas. Då utvecklades stor verksamhet. »Bort med
S. .!» stod det i stora bokstäfver på magen af de karlar som utanför 
vallokalerna tjänstgjorde såsom varningstaflor. »Sparsamhet»
lästes på andra karlar, fram och bak.  Ännu andra hade passande
inskrifter här och där. Det var en företagsam trupp, något
påträngande och besvärlig, med tryckta valplakat på kroppen och med
hundratals valsedlar i händerna, som de trugade på valmännen,
alldeles som vid riksdagsmannaval, ett vid stadsfullmäktigval hittills
okändt lif i vårt samhälle. Detta lif hade ock därmed åsyftad verkan.

Det är också en annan nyhet som visat sig vid de senare valen.
»Nej, se ett fruntimmer!» utropade man 1880, då en kvinna infann
sig och aflemnade sina röster. Något sådant hade man visst knapt
tänkt sig. Ännu så sent i nutiden gälde det gamla: kvinnan tige i
församlingen! Men 1880 var det verkligen icke blott en, utan till och
med nio fruntimmer som begagnade sig af sin kommunala rösträtt.
Vid valen 1888 hade det antalet stigit till 269, hvilka till samman
medverkade i valurnorna med 7,277 röster. Två hundra sextio nio är
visserligen icke så mycket bland 3,612 röstande, men det är mycket
mer än förr, och det är betecknande för nya Stockholm. Bland de
närmaste orsakerna till kvinnornas deltagande äro otvifvelaktigt de
möten och de skrifter som
fäst deras uppmärksamhet
på deras ej blott rättighet,
utan  äfven  skyldighet att
deltaga i kommunalvalen.
Nyss före
stadsfullmäktigvalen 1888 öppnades af
Fredrika-Bremer-förbundet
en byrå samt af några andra fruntimmer en dylik i n:o 10
Vasagatan, hvilka byråar lemnade röstberättigade kvinnor alla erforderliga
upplysningar och råd för deras rösträtts utöfvande.

Ordförandeklubba.

Såsom bevis på huru intresset i allmänhet tilltagit, kan anföras, att då
Stockholm 1871, med 137,000 invånare och 17,000 i kommunen f. t. röstberättigade,
hade 691 deltagande i stadsfullmäktigvalet, d. v. s. något öfver fyra procent,
röstade 1885 af 211,139 invånare och 19,263 som egde utöfva sin rösträtt 2,674,
hvilket gör nära fjorton procent. År 1888, då den kyrkskrifna folkmängden går
till nära 228,000 personer, var deltagandet ännu större. Det ser således ut, som
skulle nya Stockholm äfven i detta afseende ha kastat bort den gamla liknöjdheten.

Men vi återvända till stora börssalen. Sekreteraren har slutat
namnuppropet. Förhandlingarne taga sin början. Åtskilliga ärenden,
af beredningsutskottet behörigen tillagade, skola afgöras. Ordföranden
följer med mildt småleende den ofta ganska vidt omfattande
öfverläggningen. Vice ordföranden småler icke. Han är bara uppmärksam. 
På den platsen sattes vid stadsfullmäktig-inrättningens början
borgmästaren J. F. Eklund. Han efterträddes 1874 af f. d. statsrådet,
justitierådet H. G. Lagerstråle, som 1875 lemnade stolen åt A. O.
Wallenberg, den för hela Sverige bekanta bankdirektörn, men 1877
valdes N. A. G:son Bennich, generaltulldirektören, och 1879 utsågs
justitierådet C. A Lindhagen till vice ordförande samt behöll platsen
.till sin död hösten 1887.

Om det är någon som företrädesvis gjort sig förtjänt af nya
Stockholm, är det Clas Albert Lindhagen. »Det finnes icke», sade
dagen efter hans död en person, som i det offentliga kanske
noggrannast af alla följt hans verksamhet, »någon af de större frågor som
förelagts kommunalstyrelsen, i hvilken han icke tagit en stor och
kraftig del.» Det omdömet måste bekräftas afhvar och en som
granskar Lindhagens storartade och gagnrika gärning såsom
kommunalman. Den utveckling som Sveriges hufvudstad vunnit på de två
senaste årtiondena har han verksammast af alla främjat och till henne
är han i många fall själfve upphofsmannen.
Han såg långt in i framtiden, och fastän
de som ej voro lika fjärrsynta förskräcktes
för hans planer, förstod han att
genomdrifva början till deras förverkligande, och
det har redan nu visat sig, att hans
förslag ingalunda voro en orolig hjärnas
hugskott, utan af behofvet påkallade
förbättringar, af hvilka några buro frukt redan i
Lindhagens lifstid.

C. A. Lindhagen.

Hvad som förnämligast skall
åstadkomma att Lindhagens namn alltid
hågkommes, när man talar om nya Stockholm,
är hans kanske största verk — stadsplanen. »Att göra städernes
invånare så mycket som möjligt delaktiga af landets rikliga tillgång
på ljus och frisk luft, att i städerna införa så mycket som möjligt af
landets natur genom planteringar och parker i stor mängd, att
sålunda från stadsinnevånarnes boningar aflägsna mörker, trängsel, oren
luft, onatur — alla dessa vidrigheter som undergräfva kroppens hälsa
samt orena och förslöa själen, häruti ligger ett det kraftigaste medel
mot städernes skadliga inflytande.»

Detta var Lindhagens människovänliga tanke, hvilken visserligen
funnits äfven hos andra, men icke som hos honom varit grundvalen
till den mest rastlösa och den mest ihärdiga, kan äfven kallas
envisa, verksamhet för att få den förverkligad. Såsom man finner i
början af denna bok, har en icke ringa del af Stockholm redan
förändrats i öfverensstämmelse med den stora planen, hvilken dock af
mången ansågs såsom alldeles outförbar. Lindhagen förmådde alt
flere att erkänna riktigheten af de åsigter han med orubblig
följdriktighet förfäktade, och slutligen stod hela den allmänna meningen
på hans sida.

Stadsplanen var förnämsta verket, men den var icke Lindhagens enda.

Järnvägen mellan Stockholm och Vesterås räknade honom bland
sina förnämsta kämpar i det afseendet, att han både arbetade för
kommunens ingripande och sedan var verksam för banans utförande.
Verksam var han ock för åstadkommande af sammanbindningsbanan
genom Stockholm på vilkor som kunde vara antagliga både för
kommunen och staten. Rotemansinrättningen i hufvudstaden och därmed
ordnandet af mantals- och skattskrifningar var till stor del Lindhagens
verk. Byggnadsordningen i Stockholm var åt minstone i sitt första
utarbetande mycket beroende af honom, och i Drätselnämdens
ordnande tog han en mycket verksam del, liksom i brandväsendets och
i fråga om stadens öfvertagande af skyldigheten att bekosta
elementarläroverkshus och den därmed sammanhängande frågan om plan för
Stockholms elementarläroverk.

Det var icke alla stadsfullmäktige som sågo så långt som
Lindhagen. Äfven bland. Stockholms mest framstående affärsmän funnos
de som t. ex. motarbetade sammanbindningsbanan, hvilken utgjorde
det första öfverläggningsämnet i den nya kommunalrepresentationen,
och då af 93 närvarande den 4 maj 1863 beslut fattats med 69 mot
24 att anslag skulle begäras af riksdagen, besvärade sig så väl F.
Schartau, som J. E. Fröberg.

Lindhagen förmådde dock leda de flesta till klarare insigter i de
stora frågorna, förnämligast angående stadsplanen. Han gjorde det
äfven i afseende på den fråga som dernäst var hans käraste — Stockholms 
högskola.  I den frågan var han dock icke lika förutseende
som i de öfriga.  Hans varma hänförelse tog här kanske öfverhand
öfver de kloka beräkningarna, och hans ihärdighet, som här med fullt
skäl kunde kallas envishet, att icke låta öfvertyga sig af några
motskäl förledde honom att drifva igenom högskolesaken efter en plan
som ingalunda kan benämnas praktisk och som icke häller
framkallat den medkänsla från allmänheten som är nödvändig för ett sådant
företag. Att lång tid uppskjuta högskolans öppnande och att då detta
ändtligen skedde, sedan allmänhetens deltagande hunnit svalna, öppna
den med dyrbara lärostolar i en fakultet som förut fans tillräckligt
representerad i Stockholm, i stället för att rikta hennes verksamhet
företrädesvis åt de här orepresenterade läroområdena var ett misstag
som måste i hög grad beklagas, enär det kan slutligen sätta
högskolans hela tillvaro på spel.

Men om Lindhagen tog miste i den punkten, såg han så mycket
klarare i andra, och nya Stockholm står till honom i outplånlig
tacksamhetsskuld. Utan stadsfullmäktige-inrättningen hade vår hufvudstad
sannolikt icke gjort sådana framsteg som nu, och utan Lindhagen
hade stadsfullmäktige kanske icke så snart insett nödvändigheten af
dessa framsteg. Den skuld som staden för framstegens genomförande
ådragit sig torde icke på långt när
uppväga fördelarne, och om det är i
synnerhet framtiden som får betala skulden, är
det ock framtiden som kommer att mest
njuta frukterna.

C. E. Ekgren.

Den som nu sitter på
vice-ordförandeplatsen är också en af nya Stockholms
representative män. Kamrer Carl Ekgren är
infödd stockholmare och känner vårt
samhälles både behof och tillgångar kanske
bättre än de fleste andra samt underlåter
icke att göra denna kännedom fruktbärande
för det allmänna. Han har själf brutit sig
väg i lifvet, är hvad som kallas själfgjord man och äfven
själfständig, orubblig och otillgänglig för alla sidoinflytanden. Mångårig
tidningsman, har han haft tillfälle att sätta sig in i en mängd
förhållanden, bilda sig fasta åsigter och förvärfvat förmåga att gifva klar form
åt dem samt att öfvertyga andra om deras praktiska giltighet. Kamrer
Ekgren ler aldrig i det offentliga, känner ej
till skämt, är sällan ironisk, visar aldrig
hänförelse, varder sällan varm i sin
framställning, men han är skarp i bevisningen,
obeveklig i slutledningskonsten, öfvertygande
— helt och hållet praktisk och uträttar
mycket utan att själf göra väsen däraf. Han
går utan buller sin väg rakt fram, och tyst
och sluten sitter han vid ordförandens sida.

Mannen på andra sidan bordet är en liflig
natur, ser icke ung ut, men är ungdomlig,
påpasslig, intresserad, verksam. Han är icke
stadsfullmäktig, men utgör kanske
hufvudhjulet i hela maskineriet. Det är stadsfullmäktiges
sekreterare, fil. doktorn och juris kandidaten Moritz Rubenson, af en
i vårt samhälle framstående slägt, som eger utmärkta representanter
inom vetenskapen, förvaltningen, konsten och det praktiska affärslifvet.

M. Rubenson.

Då stadsnotarien N. W. Martin 1863 redan efter några veckor lemnade
förordnandet såsom stadsfullmäktiges sekreterare, antogs v. häradshöfding E. A.
Hernblom (nu kammarrättsråd) till ordinarie sekreterare och innehade sysslan
till våren 1867, då han efterträddes af doktor Rubenson, hvilken således i mer
än två årtionden egnat sin verksamhet åt Stockholms kommunalförvaltning,
alltid till tjänst för ej blott stadsfullmäktige, utan äfven för allmänheten. Liksom
stadsfullmäktiges kanslist, G. Lyberg, hvilken också innehaft sin befattning
sedan 1867, är sekreteraren tjenstgörande äfven i bredningsutskottet, som består
af tio ledamöter och fem suppleanter och med uppmärksamhet följer
förvaltningen af stadens angelägenheter, till fullmäktige inkommer med framställningar
och förslag, bereder till föredragning alla ärenden, i hvilka fullmäktige skola
meddela utlåtanden eller beslut samt öfvervakar verkställigheten af
fullmäktiges beslut.

Man må icke föreställa sig, att stadsfullmäktigskapet är lika fritt från
mödor, som det är fritt från aflöning. Den som t. ex. sitter i beredningsutskottet
vet nog hvad träget arbete vill säga.

Bredvid vice ordföranden har en äldre man med ingalunda åldrigt
sätt att vara slagit sig ned. Ett kraftigt hufvud med gråsprängdt
skägg bäres frimodigt på en spänstig kropp. Af hans yttre människa
skulle det vara svårt att gissa sig till hans lefnadsyrke, men han är
skolkarl, till och med lärd sådan och har i årtionden haft till
dagligt umgänge icke blott skolpojkar, utan också gamle romare, hvilka
icke ha några hemligheter för honom. Men gamla romareverlden
vardt honom för trång, och skolsalen hade ej häller tillräckligt
utrymme för de vidt skådande blickarne, hvarför han vände både romare
och skolpojkar ryggen och slog sig på finanserna, vardt bankman och
riksdagsman, kommunalman och fullständig nutidsman. Hans namn
är R. Törnebladh, f. d. rektor, fortfarande lektor och ledamot af
kungl. direktionen öfver stockholms stads undervisningsverk, men nu
mer företrädesvis deputerad bland riksbankens fullmäktige, verksamt
deltagande i riksdagens och stadsfullmäktiges sammanträden samt deras
beredningsutskott, skarp dialektiker, utmärkt talare och alltid påräknad
skålutbringare vid offentliga samkväm, då han uttrycker sig lika
lyckligt i bunden och obunden form, på svenska eller latin,
stadsfullmäktiges poeta laureatus med bankoreglementet i fickan.

Till kamrat vid stora bordet har hr Törnebladh kanske sin
kamrat bland riksbankens fullmäktige, J. W. Arnberg, liksom han en fil.
doktor och Upsaladocent, som slagit sig på det praktiska banklifvet,
en lärd som uppfattat nutiden från rätta sidan och visat, att lärdomen
alldeles icke är oförenlig med en växeldeputerads åligganden och med
en nationalekonoms sträfvanden, lika litet som med en stadsfullmäktigs
uppgift. Dr Arnberg är ingen snabblöpare. Han ser något ovig ut och
rör sin giktbrutna kropp ej utan svårighet, men en framåtskridandets
man är han och för det fria utbytet kämpar han oförskräckt och
med segervisshet.

Bak om vice ordföranden ser man stundom ett gråsprängdt skägg
och ett kraftigt ansigtsuttryck som tillhöra R. Almström, en af den
svenska industriens stormän, den ena disponenten för Rörstrands
porslinsfabrik, intelligent, kraftig och outtröttlig i arbetet och en
person som sjelf brutit väg för sin nu mera betydande ställning, ledamot
af Första kammaren samt i många styrelser och komitéer,
oöfverträfflig tullvän, i hvilket afseende hans åsigter torde vara bland de mest
fulländade inom svenska riksdagen. För öfrigt lugn i öfverläggningen
och icke älskare af fraser.

I vänligt samspråk med tullvännen Almström ser man W.
Walldén, en af handelsfrihetens varmaste, grundligaste och mest
talangfulle försvarare, talar aldrig i onödan, visar sig kanske ännu,
oaktadt de fylda femtio åren, en lång verksamhet såsom tidningschefrde
många riksdagarne och den långa tiden hos stadsfullmäktige, nästan
blyg då han uppträder, men vinner alltid bifall för sin rediga
framställning och det ljus han kastar öfver mången mörk punkt samt också för
den fina belefvenhet som framlyser ur hans anföranden; kunde vara
kraftigare i sina påståenden, men är aldrig vacklande eller osäker om
hvart han vill; ser ännu ung ut, fastän både hår och skägg börjat gråna.

På andra sidan bak om ordföranden ser man ofta en lång man
luta sig mot väggen. Han har ett stort hufvud och ser skarp ut, en
man som ej är mer än fyrtiofem år, men redan hunnit med mycket,
äfven varit minister och nu är president. Hela Stockholm känner
honom. Hela Sverige vet hvad han kan uträtta. Hans namn är.
Hans Forssell.

Vi ha nu endast tagit några få af våra »hundra tyranner» i
betraktande, men hvart vi vända blickarne, skola vi finna framstående
personligheter, af hvilka många gjort sig väl förtjänta af samhället.
Där dyker fram Bolinders, den store industrimannens, hvita hufvud
och omsorgsfullt rakade ansigte. Han är en bland de sex som
varit med ända sedan stadsfullmäktigskapets inrättande. Bland de
öfrige är Carl Grafström, en af våre gamle borgare och en af de tre
ännu kvarlefvande kaptenerne vid Stockholms borgerskaps
militärkårer, hvilken sedan också var kompanichef vid frivilliga
skarpskyttekåren, således med ganska krigiska tycken, fastän han för öfrigt sökt
försötma lifvet för sina medborgare, gammal frisinnad riksdagsman
och i många offentliga värf väl pröfvad.

Till de sex hör också den rödblommige herrn där borta, med den
lugna och kalla blicken, den korta och tvärsäkra figuren som vittnar
om mycken samlad kraft. Det är byggmästaren J. Andersson. Och
en af tjugufemåringarne i församlingen är äfven den icke synnerligt
långe herrn med det gråsprängda kindskägget och ett saktmodigt
uttryck, fabrikören-garfvaren A. G. Lagergren, liksom snickaren K. 
Edberg, en af våra äldre handtverksmästare, lugn och vänlig i sitt sätt
samt ej mångordig. Största platsen bland dessa sex urinnevånare i
kommunalrådet intages af öfverstelöjtnant W. von Francken, hvars
högresta och omfångsrika figur synes ett stycke till vänster från
ordföranden, en af dem som mest nitälska för Stockholms framgång, den
som först bröt väg genom Tyskbagarbärgen och beredde rum för Karl
den femtondes port, lika outtröttlig i sitt nit som i sin välvilja, öppen,
glad och tillgänglig. W. von Francken försummar icke något tillfälle
att vara kommunen nyttig och att visa huru högt han sätter
stadsfullmäktigskapet. Så gaf han också 1883, då det funnits i tjugu år,
ut en ganska intressant matrikel öfver fullmäktige samt under den
lydande nämder, verk och inrättningar.

Bland 1863 års män är också den där herrn med det stora
hakskägget och den rakade öfverläppen, men han har dock icke som de
nämde sex varit stadsfullmäktig oafbrutet under de tjugufem åren.
Mellan åren 1868 och 1876 fans han icke i denna församling. Han
har sin plats vid ett mindre bord till höger fram om ordförandebordet,
där han äfven sittande utvecklar mycken liflighet. Det är Holdo Stråle,
också disponent för Rörstrand, jurist och redan vid unga år
riksdagsman i borgareståndet, författare i bunden och obunden form, forskare
och samlare, kvick och orolig, högljudd och oförskräckt, talar med
lätthet och icke ogärna, är stark i satiren, skarp och stundom
obarmhertig, en ständigt stridsfärdig ordväxlare.

I hans granskap finner man A. Hedin, en af vårt lands största
parlamentariska förmågor, alltid klar i framställningen, obevekligt
följdriktig, ofta skärande hvass, med en ironi som är dräpande och
som framsäges utan något mildrande leende i ett ansigte, hvars rena
drag med åren fått en skärpa, som icke döljes af annat skägg än de
nu grånande polisongerna. På golfvet står en liten, gladlynt och
välfödd person, major J. Crusebjörn, i flera afseenden en af de starka
i församlingen, och samtalar med en ung herre med kanske mer än
vanligt intelligent utseende äfven bland intelligensens män, liflig i sina
rörelser och likväl ej utan en viss värdighet i den raka hållningen,
en nutidsaristokrat som ej ryggar till baka för demokratiska
sträfvanden, en af de senast invalde, byråchefen, grefve H. Hamilton,
framtidsman.

Där borta sitter en fullmäktig med mycket markerade drag, ett
ansigte som man aldrig glömmer och en personlighet som man nog
också erinrar sig, sedan man en gång kommit i beröring med honom,
en af hufvudstadens mest kände och äfven rikaste män, generalkonsul
J. W. Smith, som i Sydamerika förvärfvat sin rikedom och sin
affärsskicklighet. En man af de ständigt bemärkte är professor E. 
Ödmansson, en bland de stora förmågorna, liksom dockmästaren F.
Werner, bägge två af det vakna slaget.

»Arbetarepartiet» har nu mer icke egentligen någon representant
bland stadsfullmäktige, ty hr H. Hagerman är »fabrikör» och lär väl
icke erkännas af de »rena» arbetarne. Redaktör R. Gustafsson är
väl ej häller erkänd nu mera, men han visar åter sitt snöhvita
hufvud bland stadens fullmäktige och försummar aldrig att föra de
svages talan, i synnerhet om de bo på Söder och begagna vintervägen
till Ragvaldsbro. Hr Gustafsson är fastighetsegare och således föga
omstörtande, men räknas bland radikalerne. Dit hör också fabrikör
J. Ohlsson med det karaktäristiska hufvudet, känd riksdagsman och
hemmastadd i offentliga ting.

Skulle vi taga hela samlingen i betraktande, vardt framställningen
alt för vidlyftig, ty då fins väl knapt någon bland herrar
stadsfullmäktige som icke kunde på ett eller annat sätt vara värd att skildras
eller åt minstone påpekas. Till sammans taget är vårt kommunalråd
otvifvelaktigt ett uttryck af just nya Stockholm i dess
framåtsträfvande, tomtkursande, gatureglerande, utvidgande, luftande,
hälsofrämjande, men kanske också någon gång öfverspekulerande verksamhet.

*



XII.

På båda sidor om ridån.

Till teatern, till kungliga Stora! Skicka genast ned till
biljettluckan och bed fru Hoffman eller fröken Carling
att skaffa oss ett par goda platser.

Stockholm har för närvarande (1888) sju
teatersalonger, men den mest kännetecknande för vårt
hufvudstadslif är onekligen kungl. Stora teaterns. Där äro alla
samhällsklasser, alla estetiska åsigter, alla smakriktningar företrädda, ty
på den teatern ser och hör man alla olika slag af scenisk konst.

Ingen af de andra teatrarne bjuder både på den allvarliga operan
och det högre skådespelet jämte, någon gång åtminstone, den fina
komedien och det lätta lustspelet. Där har man ännu under 80-talet
fått höra fröken Grabow och hr Ödmann, se fru Hwasser och hr Elmlund,
där var fröken Björkegren den högtragiska Antigone och fru
Dorsch-Bosin har där skakat oss med sin framställning af Hjördis. Dit
komma på gästbesök både Knut Almlöf och Ernesto Rossi, Kristina
Nilsson och Pauline Lucca, och lilla fru Hartman visar sig också
någon gång, kanske till och med vår glade Svante.

Ingen annan Stockholmsteater har ett »hofkapell», och själfve
Nya teatern har ej lyckats få i hop en ballet sådan som Stora teaterns.
Därför samlas i den teaterns salong alla våra teatervänner, alla som
älska det ena eller andra slaget af nyss nämda sceniska konstarter.
Det är i den salongen man har bäst tillfälle att se och iakttaga
»publiken», från och med parkett till och med femte radens sida.

Man vill kanske redan dagen förut göra sig försäkrad om plats.
Då tittar man in i biljettluckan i andra förstugan åt Arsenalsgatan.
Gå icke miste och stig in i tredje förstugan, ty då kommer ni in
på Operakafét och blir kanske där sittande. I förköpsluckan, där de
ofvan nämda fruntimmerna — icke fröken Grabow och de andra,
utan de allra först nämda — välvilligt sälja er en biljett till
morgondagen på första raden för 6 kr. och på femte radens sida för 60 öre,
kan ni också få köpa texten till en och annan opera.

Är man ej så angelägen, att man skaffar sig biljett redan dagen
förut, så kan man i samma lucka på förmiddagen, mellan kl. 9 och
11, af själfva föreställningsdagen köpa sig en plats på första raden
för 5 kr. och på femte radens sida för 50 öre, och har man mod
att vänta till kl. 12, så öppnas dagluckan i gången mellan första och
andra förstugan och där säljer fru Johansson er en biljett på första
raden för 4 kr., på parkett för 3: 50, på femte radens sida för 40
öre och på mellanliggande platser efter höjdförhållandena.

»Det är dyrt att gå på spektaklet», heter det. Visserligen, i
synnerhet om en familjefader med sju oförsörjda döttrar skall köpa dem,
sig, sin hustru och sina gamla systrar
biljetter i förköpsluckan dagen före
föreställningen och är så fin, att han ej vill sätta
familjeflocken på annan plats än första
raden. Då stryka så där 70 kronor. Men
skulle han bjuda samma sällskap på Stora
teatern i Paris, för att icke tala om på
Londons teatrar, kostar det honom mycket
mera. Våra teaterbiljetter äro i själfva
verket ganska billiga, i jämförelse med
priset i de stora europeiska städerne.

A. Willman.

Några biljettförsäljningar i ett eller
annat krypin, på en krog eller i en
tobaksbod i teaterns granskap har aldrig förekommit i Stockholm och
anledning har ej häller funnits, enär här icke, såsom i Paris, utdelas
fribiljetter såsom del af författarearvode eller betalning för andra
tjänster åt teatern, hvilka biljetter sedan säljas »till lägre pris än i
luckan», såsom biljettutbjudarne i Paris ropa åt de förbigående.
Biljettmånglare som på förhand och på spekulation gjort uppköp ha
här endast undantagsvis kunnat göra affärer. En sådan, hvilken lefde
och verkade för några och tjugu år sedan, tyckes vara den ende,
hvars namn gått till efterverlden. Namnet öfverflyttades på affärens
öfriga idkare, hvilka någon gång ännu i vår tid kallas Låstbomare.

***

Men klockan är snart sju.  Det är tid att begifva sig in i
salongen. För hundra år sedan eller kanske något mera, under det
kungl. teatern bodde i Bollhuset på Slottsbacken, började   
föreställningarna kl. 5 e. m.  Småningom bortflyttades tiden allt mer och
mer, men har nu ganska länge varit stadig på sjunde timmen. Paris
har i det afseende ej kunnat utöfva något inflytande, ehuru
spektakeltimmen där växlar mellan half åtta och nio.

Den mest anlitade ingången är onekligen från Arsenalsgatan. I
den stora yttre förstugan och ännu mer i den inre, hvilken
källarmästaren Bengt Carlsson för några år sedan lät ordna och pryda
på ett fint och smakfullt sätt och som kan betraktas såsom en foyer,
en så god foyer man kan bestå sig i Stockholm, samlas en del af
vår manliga beau monde för att taga den kvinliga i betraktande vid
föreställningarnas början och slut.

Uppgången till parketts öfversta del är nu mera genom ett
kapprum i förstugans bakgrund, hvilket ursprungligen var en kolbod, men
som för sjutio år sedan hyrdes af en kringvandrande tysk
likörförsäljare vid namn Pohl, hvilken där inredde ett schweizeri som under
olika egare bibehöll sig ända till 1881. Västra parkettuppgången
leder ock till första och andra raden. I batgrunden af andra förstugan
åt Arsenalsgatan, invid ett par trånga innangårdar, fins ock en trappa
till de tre öfversta raderna, dit man kommer äfven från Gustaf Adolfstorg.

Och så äro vi i de trånga korridorerna, där det fordras mycken
smidighet, lugn och ihärdighet för att göra sig af med sina öfverplagg.
Vaktmästarne äro dock alltid uppmärksamma och tjänstvilliga. De
ha ingen lön hvarken på parkett eller de två första raderna samt i
tredje radens fond, men finna sin ersättning i allmänhetens
frivilliga bidrag.

Man känner sig glad då man inträder i den numera alltid
festligt upplysta salongen! Det fins nog teatersalonger i Europa som äro
lika vackra, som vår kungliga stora, andra som äro långt rikare
utstyrda; men mera intagande i smakfull enkelhet är ej lätt att finna,
och sedan elektrisk belysning infördes, är det angenäma intrycket
ännu större.

Man behöfver icke vara så lastgammal för att erinra sig salongen innan
gaslysning fans. Då låg mörker öfver loger och bänkar. Kronvindskarlarne
hade ett grufligt besvär med att tända oljelamporna, innan stora kronan skulle
hissas ned, och lamptändarne hade ej häller så liten möda. Det var en
högtidlig afton, nyårsdagen 1854, då scenen och salongskronan första gången
belystes med gas. Publiken jublade. I näst följande månad var hela teaterns
inre gasbelyst. Kostnaden för gasbelysningens anbringande gick till öfver 25,000
rdr banko. Fruktan för att gasen skulle vara eldfarligare än oljebelysningen
bekräftades aldrig. I början kunde man icke nog förvåna sig och ej tillräckligt
uttrycka sin förtjusning öfver en så bländande belysning; men den belysningen
finner man nu alldeles otillräcklig. Nu nöjer man sig icke med annat än
elektriskt ljus på alla logeraderna utom den femte, och nu kan man verkligen också
känna igen sina vänner i salongen.

Anbringandet af elektriskt ljus på scenen, där det dock skulle vara så
behöfligt, är för dyrt för denna teater, ty det lär medföra en kostnad af minst
60,000 kr.

Salongens inredning har under årens lopp undergått en och annan
förändring. Ursprungligen funnos ej flere än fyra logerader. De tre öfre raderna
voro försedda med 19 loger hvardera, men första raden endast med 12, utom
den kungliga logen som upptog nästan hela fonden. Logerna uppburos och
skildes från hvarandra genom konsoler som gingo ända fram till bröstvärnen.
Första raden hvilade på sex pilastrar.

Salongens golf upptogs till stor del af stående parterr, närmast orkestern,
som ursprungligen skall hafva rymt 300 personer och sedermera, ett stycke in
på vårt århundrade, lemnade ett, om ock ganska knapt utrymme åt 250.

På ömse sidor om denna parterr låg den s. k. parterre noble med
inskränktare antal platser. Dess utom fans inom denna del af salongen amfiteater,
motsvarande ett stycke af vår parkett, hvilken kostade lika mycket som första
raden och hade 115 platser, samt stora hoflogen, som upptog salongens nästan
hela fond, ofvanför amfiteatern.

Först 1815 bygdes femte raden, skiljeväggarne mellan logerna aftogos,
stående parterr förvandlades till sittande, med undantag af en obetydlig del
närmast orkestern, der stående åskådare funnos ända till 1832. Då vidtogos
äfven andra förändringar, och småningom inkräktades alt mera på den kungl.
logen. Parterre noble ändrades till helt simpelt stående parterr på begge sidor
om nedra amfiteatern (nu parkett), och den parterren erinra sig många ännu
lefvande teatervänner. Slutligen togs all stående parterr bort. Nu varande
parkett kallades än öfre och nedra amfiteatern, än amfiteater och parkett, till dess
den antog namn af öfra och nedra parkett, hvilkas platser säljas till lika pris.
Benämningen amfiteater fins numera kvar endast i de två amfiteaterloger som
befinna sig under första raden, en på hvardera sidan om öfre parkett.

Mången af det nu lefvande slägtet erinrar sig också amfiteatern med raka,
smala bänkar, klädda med blått lärft, hvilket sedermera byttes ut mot bättre
tyg i samma färg. Det var från dessa blåklädda långbänkar man åhörde ännu
de första föreställningarna af »Profeten» och föll i förvåning öfver solen i den
operan. Först under, det Hyltén-Cavallius var teaterdirektör, i senare delen af
1850-talet, afskaffades de raka bänkarne, och stolsrader i svängd form intogo
platsen, hvarje stol klädd med rödt schagg, sådana de ännu finnas och utgöra
ganska bekväma säten, med lyftmekanik för att lemna förbigående tillfälle att
komma fram.

Detta var en högst vigtig förbättring och har kanske lockat mången till
förnyade teaterbesök, men lättheten att komma till sin plats, vore denna äfven
på midten af stolraden, har kanske förledt till att fördröja ankomsten till teatern,
och detta kan ej ske utan att störa många af dem som kommit i rätt tid.

Det är icke så ofantligt länge sedan kungl. logen utvidgades genom förening
med hoflogen ofvanför öfre parkett. Däremot borttogs hoflogen i andra radens
fond, hvars platser sålunda ökades. Förr var denna hofloge »griljerad», men
gallerverket hade försvunnit långt före logen själf. Salongen hade också två
andra »griljerade» loger, nämligen avantscenerna under oxögonen. De äro nu
borttagna, och oxögonen kallas avantscener. Första radens högra avantscen,
med nedgång till scenen, är direktörens loge.

***

I Operaförstugan.

Det är en första föreställning. Hela salongen är fullsatt. Vackra
damer och smakfulla toaletter fattas icke, dock ser det i allmänhet
något mörklagdt ut, fastän belysningen är så stark. Det var gladare
då fruntimren brukade de hvita teaterkapporna. Under senaste tiden
har det likväl något ljusnat. I allmänhet kunde herrarnes utstyrsel
kanske vara något mera salongsmessig, utan att de därför behöfde,
såsom på de förnämsta platserna i ett par andra af Europas stora
teatrar, uppträda i frack och hvit halsduk.

Äfven vi ha våra »eleganter», det kan ej nekas, men det
händer att »eleganten» icke är svensk, utan t. ex. portugisisk vicomte.
En sådan synes alltid bland mängden. Ständiga kunder lär man sig
också att känna igen, en här, en där, att icke tala om tidningarnas
teateranmälare och om poliskommissarien på nedre parkett,
öfverkonstapeln på tredje raden och poliskonstaplarne på femte raden
samt polismästaren på öfre parkett, och längs väggarna under första
raden på parkett teaterns egna konstnärer och professorn från
konservatoriet.

»De kungliga!» Det går en allmän hviskning genom salongen.
Man vänder sig helt om på parkett och ser åt den kungl. logen. De
närmast sittande resa sig och buga. Konungen i civil drägt hälsar
fryntligt åt alla sidor. Han intager sin plats mellan kronprinsparet.
En eller ett par af de öfriga furstarne sätta sig i bredd med de förra.
Hofvets herrar och damer ordna sig bak om de kungliga.

En svensk teaterpublik är sällan synnerligt liflig af sig.
Visserligen hör man prat och litet sorl under mellanakterna, men
det är mycket späkt i jämförelse med teatrarne i det öfriga
Europa, synnerligen i Italien. Klappa händerna kan man i salongen,
och det stundom ganska kraftigt och ihärdigt. Stå upp och vifta
med näsdukar är äfven brukligt, i synnerhet vid afskedsrecetter och
då utländska konstnärer skola lemna oss, men hvissla brukas icke,
på sin höjd någon gång ett litet hyssjande. Däremot har
blomstermarknaden alltid varit liflig. Uppträder en liten debutant och ej gör
alldeles »fiasco», kan hon vara säker om ett par buketter, kanske
också en lagerkrans. Kransar förbehållas för öfrigt till uppmuntran
af ett halft års trogen tjänst.

Men huru lugnt för öfrigt! Det fans en tid, då femte radens sida var
något bråkig. Det var då så många biljetter såldes till den platsen,
att åskådarne lågo hvarftals på hvarandra, och platsen kallades »liggande
parterr». Den tiden är nu förbi. Nu mera är det lika lugnt och städadt
på femte radens sida som på någon annan plats i salongen, och
poliskonstapeln tyckes vara där endast för sitt nöjes skull.

Tyst, förste hofkapellmästaren Nordqvist knackar i pulpeten, eller
kanske det är hofkapellmästaren Henneberg, som anför i afton. Den
af omkring sextio musici sammansatta orkestern börjar uvertyren.

***

Men en annan gång begifva vi oss till Stora teatern icke på en
afton, utan midt på förmiddagen.

Vi ha på ett eller annat sätt, för oss profane är det ej så lätt,
kommit in i salongen under en repetition. Det är solsken på Gustaf
Adolfs torg, men mörker i teatersalongen samt onekligen litet spökaktigt
med de öfver första radens loger och parkettstolarna utbredda grå
skynkena, här och där fantastiskt undanvikna.

När vi hinna vänja våra ögon vid mörkret, upptäcka vi en liflig
herre i rökmössa, hvilken än sitter på parkett, än klifver öfver några
stolrader och försvinner "genom en sidodörr,
ögonblicket derefter visar sig på scenen, får tag i en
sångare och försöker flytta på honom, har ett
enskildt meddelande med en annan, vill gifva en
tredje några små extra anvisningar, rusar in i
körmassan, kommer igen och uppmanar ballettens
damer att taga steget fullt ut. Det händer till och med
att han, vid det sällsynta tillfälle då någon af
operapersonalen skall stiga till häst på scenen, med ett
enda skutt kastar sig upp i sadeln och ger
undervisning i den högre ridkonsten. Inom en
handvändning se vi honom åter sitta på parkett och tuta i en vid
golfvet fastgjord messingsropare.

C. Nordqvist.

Det är hr Christiernsson, teaterförfattaren, förste regissören, själf
skådespelare som nu icke har tid att spela, endast inöfva och
öfvervaka, ständigt på sin post, men denna är än i kulissen, än på parkett,
än bak om fonden, än högt på vinden, än djupt ned i källaren.

Roparens rör går under parkett in på scenen, på det regissören
icke skall nödgas att i hvar minut lemna sin ledande plats, utan helt
lugnt genom röret meddela sig med den person i kulissen hvars
biträde behöfs. Efter slutad repetition lösskrufvas och borttages roparen.
En och annan af våra sångarevänner kommer och hälsar på oss
i parkett, men så skall han upp igen på scenen och arbeta.

Man arbetar och sjunger, tager om igen, och kapellmästaren är
lika outtröttlig som regissören, och orkesterns medlemmar äro lika
ansträngda som scenens, alt detta för att en annan dag kunna roa
publiken, som icke alltid låter roa sig.


Det är första repetition med orkester. Innan man kommit så
långt, har man genomgått många förberedande afdelningar af
inöfningen, ända från pianot med sångrepetitören Lindholm i lilla sångrummet
innanför artisternas foyer. Och sedan återstå ännu många repetitioner,
innan man kan komma till generalrepetitionen, hvilken är en ganska
högtidlig tillställning. Icke är det mycket ljusare i salongen, det är
sant, men där är mycket mera folk, åtskilliga närmare teatervänner,
kanske en och annan tidningsman, herrar och damer om hvarandra.
De spelande uppträda i kostym. En utmärkt sångare visar sig
kanske i trikå, liksom damerna af balletten, herrar och damer af
kören till en del, och de äro mörka i skinnet, då man har
generalrepetition på »Paul och Virginie», »Afrikanskan» och andra tropiska
operor. Då och då infinna sig halfnakna negrer och mulatter bland
publiken på parkett, hvilket visserligen icke hjälper upplysningen
i salongen, men ej heller svär mot 
lokalfärgen.

H. Christiernsson.

***

Klockan är åtta på morgonen.
Verksamheten på scenen börjar. Låt oss gå
uppför »hästtrappan», ett gammalt namn,
nu mera utan betydelse. Redan för många
år sedan tog man bort den gamla med
knattersten besatta uppgången från
Strömgatan, på hvilken de hästar som skulle
användas på scenen fördes in i
teaterhuset. Nu föras de från gården åt Karl den tolftes torg på ett
stigande plan in i dekorationsmagasinet och därifrån till scenen. Vi gå
två trappor upp och gifva oss till känna för portvakten som i sin
lilla skrubb bevakar ingången.

Så äro vi då inne på scenen. Detta är de »bräder» som i detta
teaterhus »föreställa verlden». Huru klappar icke månget ungt hjärta
vid tanken på att komma »mellan kulisserna»! Huru nyfiken är ej
mången för öfrigt verldsförfaren att se huru det går till bak om ridån 1
Hvilka sköna kvinnor tror man icke här drifva sitt spel 1 Hvilka
älskvärda ränker, mindre älskvärda också, hvilken gnistrande kvickhet,
hvilka sprittande samtal och huru mycken kurtis sedan!... Ack, hvad
den oerfarne skall finna sig sviken! Hvad gör man verkligen på andra
sidan ridån? Det är det vi skola få se.

Till en början se vi ingenting annat än ofantliga, på ramar spända
väfstycken, groft och otydligt målade, som bäras fram och till baka
af ett dussin karlar. Vi höra lystringssignaler och kommandorop och
häpna för alt det bråte som omgifva oss, känna oss litet kusliga
för de många mörka vinklarne och vrårna samt dessa trappor som se
så bristfälliga ut och leda till lika gängliga gallerier och utsprång,
alt af smutsigt och murket och i högsta grad eldfarligt trä.

Ser man någon af de sköna damerna, så förekomma de i hatt
och öfverplagg och skynda med djupt allvarlig uppsyn och
affärsmässiga steg rakt fram till anslagstaflan för att taga kännedom om
spellistan.

Är det repetition på förmiddagen, så defilerar hela hofkapellet
förbi oss. Det kommer, man efter man, från trånga
portvaktarerummet och slinker ned i en mörk vrå. Damerna af kören sitta
småpratande eller tysta och knåpa med något handarbete. Balletten står
och ser hvardaglig ut i långa klädningar.

Men hvad var det? Var det en blixt som
for genom rummet eller bara ett luftdrag ? Det
var åter igen regissören som kom från sitt rum,
långt upp till höger, ofvanför några illa
maskstungna trappsteg, det lilla rummet, dit Gustaf
den tredje efter skottet, efter hvad arfsägen
förtäljer, skall hafva burits in, ehuru den
uppgiften nog kan betviflas.

P. F. Lindström.

Se här är hr Lindström, maskinmästaren,
och hr Boberg, andre regissören och
förvaltaren af attributförrådet. De äro strängt
sysselsatta, gifva befallningar till höger och
vänster och ha vaksamma ögon på arbetsmanskapet, 
hr Boberg också på dem som skola uppträda i repetitionen.

Den som första gången beträder tiljan, sätter foten med mycken
försigtighet på det lutande teatergolfvet, i hvilket så många hål och
rännor synas. Om vi fråga den alltid upptagne, men också alltid
tillgänglige maskinmästaren, upplyser han, att scengolfvet består af ej
mindre än ett hundra sex olika delar, som kunna tagas i sär och
hvilka bilda grafvar under sig af ända till 26 fots djup. I Wiens
operahus, tillägger den mångkunnige, går djupet ända till 40 fot. Och
så få vi veta, att vår kungl. stora scen har 46 kulissrännor med lika
många kulissvagnar som skjutas förhand på den första afunderbottnarne.  
Scengolfvet är själft fjärde botten nedifrån och har fyra
bottnar öfver sig. Man ser ett oredigt virrvarr af linor och block
som försvinna i höga, mörka rymden.

Huru ofta har ni ej från salongen sett en af de spelande sjunka
plötsligt genom golfvet. Han går till afgrunden, heter det, men den
Kungl. logen.
ligger ej djupare än i våningen närmast under scenen. Nedsjunkandet
sker genom en fallucka. Scengolfvet har fem fasta sådana luckor,
men antalet kan ökas. I »Gustaf Vasa» användas åtta.

Den andra af de underjordiska bottnarne ligger i jämnhöjd med
Strömgatan och den tredje 6 à 7 fot djupare. En vandring i
underjorden är ganska intressant utan att derför vara synnerligen angenäm.
Öfver alt stöter man på underliga maskiner och besynnerligt bråte
som ser fantastiskt ut, då de medföljande arbetarne hålla upp sina
lyktor och belysa föremålen.

I våningarna inunder kan man taga i betraktande en del af det
vidlyftiga maskineriet till »Afrikanskan», det märkvärdigaste som
kanske någon teater användt och som sätter snillets stämpel på hr
Lindströms mekaniska förmåga. Det kan kallas ett underverk, då
sagde mästare, för ett par och 20 år sedan arbetare, står i en loge
på första raden och förmedelst en ledning därifrån under parkett till
scenen styr hela skeppets manövrering och slutligen låter det sjunka
— och det blott för att Meyerbeers musik skall hållas uppe.

***

Det är afton. Teaterns arbetare ha sträfvat hela dagen. Nu är
alt färdigt till operaföreställningen. Hr C. A. Carlsson, gasmästaren
och förvaltaren af ekläreringsförrådet, har med sitt folk sörjt för god
upplysning. Tre man samt en korporal och en vice korporal af Stockholms 
brandkår äro ock mellan kulisserna. De spelande med kör och
ballet strömma in på scenen. De komma från klädlogerna som
ligga i fyra våningar.                                                          .

Dessa logers läge är högst obekvämt. I scenens bakgrund ligga,
till vänster å första öfverbotten, fyra klädloger och till höger på samma
botten har funnits ännu en hvilken var primadonnornas under flera
slägtled. Där ha Jenny Lind, Louise Michaeli och flera af den lyriska
scenens mest lysande storheter rustat sig för salongen. Nu är den
logen upptagen af en annan »effektbelysning», och där finner man
kalkljus, elektriska solar, blixtar, m. m. af samma bländande slag.
I klädlogerna må ingen obehörig inträda, men då de äro tomma, kan
man, med behörigt tillstånd förstås, kasta en blick in i dem. En kjol,
ett par skor, några askar, se der alt! Utanför fönstret en järnstege,
icke för att gynna hemliga möten — sådana förekomma aldrig — 
men på det att en skön och talangfull skådespelerska ej må brinna
inne, då den stora eldsvådan en gång på fullt allvar utbryter. Nu
mera fins dock en reservtrappa som står i förbindelse med en brandfri
trappa och leder upp i komparslogen och skall utgöra räddningstrappa
vid eldsvådor. Salongen är genom fasta murar skild från scenen.
Och så har man naturligtvis järnridån, en af nya Stockholms mest
betryggande teaterfördelar, hvilken skötes med största lätthet af en enda
man medelst ett af maskinmästaren konstrueradt hissverk.

På scenens högra sida äro också ett par klädloger, en manlig
och en kvinlig, de allra förnämsta. Därifrån komma nu två lysande
företeelser. Det är den sköna Elsa af Brabant och den ädle riddaren
Lohengrin. Man ger Wagner i afton. Plats på teatern!

Direktören själf lemnar scenen och går, följd af teaterläkaren, dr
Svanberg, både genom tjänst och personlig håg en af de ifrigaste
teatervännerna, upp i första radens högra avantscen. Hrr
Christiernsson och Boberg draga sig in i kulissen. Ridån går upp ...
»Nu hören, Brabants frie riddersman!»

Vi tränga oss in mellan andra och tredje kulissen, tätt bak om
de brabantske ädlingarne, där kormästar Edgren intagit en hög, men
för salongen osynlig ställning för att vaka öfver att dessa ädlingar
sjunga ut hvad de ha på hjärtat eller i strupen.

Lohengrin hviskar till oss i allra största förtroende, att han är
fasligt rädd. Han rädd, denne lysande ädling, med en så ridderlig tenor!
Ja, rampfeber är kronisk hos somliga. Den kan aldrig botas.

Däremot ser Telramund ganska lugn ut, ehuru det länge
uppgifvits, att han är den räddaste bland de rädda. »Hvad den mannen
måste vara modig, som vågar gå fram, när han är så rädd!» utropade
en gång en af hans många beundrare.

En brabantsk ädling lemnar scenen, kommer ut i kulissen, drager
fram en blårutig snusnäsduk och snyter sig så ljudligt, att man
knapt hör detta:

	Se, se! hvilket sällsynt under! Se, en svan,
	Se! med en snäcka nu sig närmar han!
	En riddare i den så högrest står. 

Riddaren är en docka med ett trähufvud samt med hjälm och
sköld af bleck. Svanen är också en liten dockfigur, och den lilla
snäckan är af papier maché.  Hela fordonet med riddare och svan
drages in i en ränna på ett »sjöbräde» nära fonden och sättes i rörelse
genom ett varpspel i kulissen. När ekipaschet kommit öfver scenen,
är dess uppgift fulländad. Där står en stor, vackert målad snäcka
af korgarbete och järntråd. På den ställer Lohengrin sig.

Äfven den snäckan drages naturligtvis af en svan, som också
är af papier maché, med trähufvud och böjlig resorhals. En man
på högra sidan vrider på ett varpspel, och då glida medelst fina
snören, svanen och snäckan med den af elektriskt ljus belyste Lohengrin
sakta fram på en annan ränna, hvilken gör en kurva på teatergolfvet
som täckes af en »sjömatta».

Så hinner svanen landningsstället. Lohengrin böjer sig ned mot
honom och stämmer upp — rädsla märkes visst icke — sitt härliga
»Hulda svan, nu skynda dig!» Svanen kråmar sig med illusoriskt
riktiga rörelser och »lätt öfver vågen åter far.» Lohengrin står och
låter sig beundras, under det han kastar vemodsfulla blickar på
varpspelet och karlen som vefvar.

Huru sinrikt maskineriet med svanen än är, kan det dock icke
jämföras med det som fordras för dufvan i sista akten. I salongen
har man ingen aning därom. Är man inne på scenen mellan
kulisserna, ser man alla de tåg, träställningar, hjul m. m. som erfordras
i förbindelse med ett varpspel på första galleriet och påpassliga karlar
här och där. På en långt i fria rymden under tågvinden
utspringande brygga ligger en man för att passa på bara ett enda snöre, men
ett ganska vigtigt. Skulle han lura af, förstörde han framtidsmusiken.

Utom alla dessa yttre mekaniska påhitt och ansträngningar för att
sätta dufvan i rörelse, fordras samverkan med den mekanik som är inuti
fågeln, ett urverk, hvilket efter hr Lindströms ritning och under hans
ledning förfärdigats på urfabrikör Linderoths verkstad, där en skicklig
arbetare, hr Bergman, var därmed sysselsatt i tre månader.

Vår stora teater har haft lyckan att också ega talangfulle
dekorationsmålare. Fransmannen Desprès, tysken Muller m. fl. ha
traditionen för sig, men kunde icke jämföras med vår egen landsman
Roberg, hvilken dog vid 38 års ålder. Hans efterträdare Algrensson
känna vi alla, och den nu varande dekorationsmålaren C. Jansson
har visat hvad han förmår, liksom A. Brolin, hvilken också lemnat
förtjänstfulla arbeten.

i Dekorationsmålarens atelier är i ett stort rum i öfra våningen, där
man ock finner snickareverkstaden samt attributtillverkningen.

Under vandringarna inom teaterhuset, hvilket är långt
innehållsrikare och mera inveckladt än man kan föreställa sig, kan man ock
titta in i verkstäderna för mans- och fruntimmerskostymer. Där
förfärdigas alla de granna och stundom ganska dyrbara drägterna som
fängsla ögat i så många operor och skådespel samt sedan förvaras i
de stora kostymförråden som förvaltas af hr C. A. Hoffman och
fröken A. Hoffman, af hvilka den förre ock är kostymordonnatör.

Ett besök i attributförrådet kunna vi icke försumma, om ock vi
skulle börja tröttna att gå uppför och utför alla dessa trappor,
somliga af sten, andra af trä, branta och besvärliga, i olika delar af
byggnaden.
Kungl. Stora teaterns salong.

Men akta er för blåsten! Ni har från salongen förut hört blåst,
till och med storm på scenen och erinrar er t. ex. det lyckade
intrycket i »Strandbybor». Blåsten har lagt sig och synes nu i en vrå.
Det är ett hjul, liksom ett mindre vattenhjul, med skoflar af tunna
träribbor. Omkring alt sammans har man slagit ett väfbälte, fastgjordt
vid ändarne, så att det ej kan följa med hjulets rörelser. En af
teaterns arbetskarlar ställes vid vefven som sätter hjulet i fart, och ju
starkare han vefvar, dess hårdare blåst hör man i salongen. Men
vefvaren måste förstå sin sak och vefva konstnärligt, alt efter som
blåsten skall tilltaga eller minskas.

Där ha vi åskan, en af åskorna, ty teatern består sig flera. Förr
hjälpte man sig med tunna järnplåtar som skakades, men det skrämde
ej många i salongen. Skall åskan vara riktigt illusorisk, måste flera
fruntimmer i salongen visa mycken oro, några till och med vara nära
att dåna. och det åstadkommes nu genom två långa trummor, hvilka
se ut som lårar, öfverspända med skina, uppsatta i en ställning, så
att de med eri häfstång kunna närmas eller aflägsnas. Mellan
trummorna är en axel med en mängd pinnar med bollar, ända till 60,
som träffa trumskinnet, när det hela sättes i rörelse medelst en vef
som skötes af två man.

Det är ett slags åska, lämplig för vissa scener; men så har man
också stenåska, som det heter på teaterspråket, hvilken utgöres af två
bredvid hvarandra stälda skorstenar af trä, med många ojämnheter
invändigt. Dessa skorstenar gå genom alla våningarna från vinden
ända ned i källaren. Upptill äro de försedda med spjäll, på hvilka
lägges en duktig portion småsten. Spjällen skötas med linor nedifrån
scenen. När de släppas loss, rasa stenarne ned, och då de träffa
alla hinderna på de inre väggarne, uppstår ett förskräckligt skrällande.

Ännu värre oväder gör dock skrammelåskan, ett tredje slag,
bestående af trähyllor som hänga på ett visst afstånd från hvarandra
och hissas upp i vinden, hvarifrån man låter lapp på lapp falla ned.
Då hör man tydligt åskan slå ned, och man är färdig att rusa
ur salongen.

Men det skall också regna. Det åstadkommes genom ett flyttbart
rör, fyldt med ärter, som falla genom en mängd hinder. Skola riktiga
regnskurar höras, lutar och ruskar man på röret. Däraf uppkommer
en alldeles märkvärdig illusion. Är det icke tillräckligt med oväder
genom blåstvefven, trumma-, sten- och skrammelåskorna samt
regnärtröret, så tager man till hjälp ett groft tillhugget stenblock, som
sitter fast vid en skakel och gnor med det fram och till baka öfver
golfvet. Detta block begagnas för öfrigt när »en vagn höres».


Ändtligen äro vi i attributmagasinet hvilket ligger i frontespisen
åt Gustaf Adolfs torg, vägg i vägg med de »fosterländska
sånggudinnorna» på latin. Alt är noga ordnadt, oeh likväl hvilket kaos!
Tunga, riktiga järnkedjor, sådana som Georg Dahlqvist tyckte om att
släpa på, bredvid champagnebuteljer och bilor, träben, grafmonument
och värdshusskylten i »Faust».

Man vandrar mellan Papagenos fågelbur och Ofelias likkista samt
en mängd musikaliska instrument från alla tider och alla land,
bärstolar, spinnrockar, »Friskyttens» örn, fårbogar, ostar och andra
matvaror, alt af papp, storartade bröllopstårtor, något malätna, ugglor
och igelkottar.

Björnen i »Förtryckets natt» ligger helt spak bredvid kamelen ur
»Josef i Egypten». Elefanten från »Konung för en dag» ser fasligt
skamfilad ut. Men »Afrikanskans» Amazonsköldar äro ståtliga, och
många andra föremål taga sig präktigt ut äfven på nära håll och vid
fullt dagsljus. Beräknar man värdet efter hvad alt detta kostat, skulle
det stiga till stora summor.

Det är isande kallt i magasinen, men scenen med omgifningar
hålles i lagom temperatur genom värmeledningen. Innan denna
uppsattes, var kylan ganska besvärlig, och en tid, det är nu länge sedan,
eldade konstnärerna sig själfva med toddar som de läto hemta från
den krog hvilken då för tiden hölls hos portvakten. Var det mycket
kallt, användes »mahognytoddar», hvilka gåfvo högsta värmen. Något
sådant kan aldrig komma i fråga i nya Stockholm.

***

På scenens högra sida, med fönster åt Gustaf Adolfs torg, ligger
ett stort och vackert rum som sedan många år användts till artisternas
foyer, där de uppträdande träffas mellan akterna och hvila sig under
de scener vid hvilka de ej medverka. Rummet är försedt med en
storartad slottsspisel och har i hela sin visserligen icke lyxartade, men
enkelt smakfulla utstyrsel i förra århundradets stil något palatslikt.
Dess förnämsta prydnad är ett värdefullt porträtt i olja, framställande
Jenny Lind under hennes verksamhetstid vid kungliga teatern och
måladt af Olof Södermark. Ett annat stort porträtt, utfördt af friherrinnan 
A. Leuhusen, återgifver Louise Michaëli såsom »Nattens drottning»,
en skänk af Isidor Dannström.

Rummet är för öfrigt rikt på bilder af framstående medlemmar
av kungl. teatern ända från Carl Stenborg och andra under teaterns
första tider ända till de senaste årtiondenas storheter, ett intressant
galleri af operans och skådespelets minnesvärda konstnärer. Under
det man samtalar med någon af dem som nu lefva och verka i
teaterns tjänst och i artistfoyern hvila sig mellan en aria och en duett,
har man de gamla för ögonen, de som ända för hundra år sedan
skänkte det musikaliska Stockholm glädje och njutning eller i
skådespetet väckte teatervännernas beundran.

Sitt eget intresse har det att betrakta något porträtt af ännu
lefvande, men från originalets ungdomsår, t. ex. Julius Günther såsom
Nemorino i »Kärleksdrycken». Man har kanske nyss samtalat med
professor Günther på hans vanliga plats i salongen, parkett under
första raden, och ser nu hans bild i en af hans ungdoms glansroller.
Huru främmande förefaller icke den bilden! Gamle professorn, hvilken
i förbigående sagdt är samme glade och kvicke karl som alltid, ser
bestämdt bättre ut än unge Nemorino.

Hvad gör man för öfrigt i artisternas foyer? Tillbeder de sköna
sångerskorna och egnar sin hyllning åt »ballettens stjärnor»?
Ingalunda! Man pratar helt lugnt och beskedligt, kanske politik och
statsekonomi, läser tidningarna och har icke mer än vanligt roligt, ofta
mycket mindre. Diakonissorna på Ersta äro må hända gladare än
operasångerskorna i foyern, vare detta sagdt utan att vilja klandra
hvarken de ena eller de andra.

Innanför foyern, åt Norrström till, ligger sångrummet, där första
inöfvandet af operan börjar vid pianot under hr Lindholms ledning, och
från detta hörnrum kan man komma till regissörens förut omnämda
kabinett. Från foyerns motsatta ända kommer man till gamla
»barnteatern», där fröken Paulson träget arbetar med de små
balletteleverna. Talscenens elevskola är sedan 1885 flyttad till det med
musikaliska akademien förenade konservatoriet.

På andra sidan om »barnteatern» ligga de rum som på
1860-talet beboddes af d. v. teaterdirektören, frih. Stedingk och därefter
varit först restaurationslokal och sedan enskildt affärskontor samt nu
utgör den kungl. foyern, dit konungafamiljen med uppvaktning drager
sig till baka mellan akterna. Rummen äro dyrbart möblerade och
dekorerade i »empire-stil», något mera napoleonskt tråkigt än
gustavianskt behagligt.

***

Vi träda in på teaterkansliet och göra oss hos vaktmästarne
Johansson och Lundman underrättade, om kungl. teaterdirektören tager
emot. Vaktmästarrummet är stort och dystert, med fönster åt ett
par af teaterhusets - små gårdskyffen, men lär nu komma att ändras
till foyer för publiken.

Af vaktmästare-veteranerne har hr Johansson i fyrtio år egnat
å sig åt den kungl. sceniska konstens främjande, på förmiddagarne uti
i fråga varande rum, på aftnarne i vänstra parketts korridor. Huru
många uppvaktande på teaterkansliet har han ej anmält hos direktören!
Det är han som vägleder debutanterne, när de anmäla sig hos
direktionen. Han vet alt som händt, händer och möjligtvis skulle kunna hända
i kungl. stora teaterhuset. Han har varit med på Knut Bondes tid, sett
Hyltén-Cavallius sitta på direktörsstolen, varit vittne till Eugène von
Stedingks popularitet och följt med Erik af
Edholms långa regeringstid samt ej häller
svikit Henrik Westin och Anders Willman.

I ett inre förrum vimlar det af
teaterfolk, både »premieraktörer» och
»premieraktriser», korister, »premierdansöser» och
kungl. hofkapellister och »rene arbetare»,
en och annan liten dilettant med en liten
sångröst som man för tillfället
naturligtvis icke märker, men med en fetlagd
moster och stora anspråk som båda äro
ganska synliga, ett par dramaturger som
se hotfulla ut, emedan de icke på länge
hört något om sina inlemnade original, en
agent som gör i smink och poudre de riz och andra som göra i
ingenting, men komma för att gifva kungl. teaterdirektionen ett godt
råd och en betydelsefull vink, huru en teater egentligen bör skötas.
Alla skola de ha företräde.

G. F. Törner.

Under det vi vänta, kunna vi hälsa på kamrer Törner som sitter
i ett rum till vänster, till hvilket dörren står öppen, fastän öppningen
försvaras af ett lyftbräde, ytterst vigtigt, enär det är på detta som
»sujetterna» lyfta sina löner den 1 i hvarje månad.

Kamrer G. F. Törner är en af nya Stockholms gamle teatervänner 
och fortfarande i full verksamhet. Han föddes i kungl. operahuset 
för sextiosju år sedan, då hans far, öfverste J. P. Törner var
för andra gången kungl. andre teaterdirektör, och i det huset är han
uppfödd samt har bott där ända till 1887. Känner någon kungl.
teatern i grund och botten och ända upp i vindarne, dess forna och
närvarande personal, dess önskningar och behof, dess farhågor och
förhoppningar och dess aldrig blomstrande finanser, så är det kamrer
Törner, hvilken också är gift med en af teaterns konstnärinnor, den
såsom dansös och balettlärarinna förtjänstfulla Charlotte Norberg, elev
af Bournonville och upprätthållare af denne store danskonstnärs
traditioner.

Från kamrern gå vi midt igenom hopen till rummet på andra
sidan. Det är själfva kansliet i och för sig, det rum där det
egentliga skrifveriet har sin verkstad, ett mycket vigtigt rum. Där
arbetade byråchefen A. Grandinson, kungl, teatrarnes siste sekreterare och
ombudsman, och hans biträden. Hr Grandinson satt länge tjänsteman
i statens järnvägsbyggnadsstyrelse, men då denna upphörde, fann han
sig oförhindrad att tillfredsställa sin håg för en stor teaters
angelägenheter och antog anbudet att verka i de kungl, scenernas förvaltning.
Det var 1882, då öfverintendenten Westin var kungl, teaterdirektör
och J. E. Dumrath, den föregående
sekreteraren, rest till Napoli, där han dog (1883).
Hr Grandinson träffades alltid på sin post,
var alltid tillgänglig och ofta midt i
rötmånaden, då det är endast på operakällaren
och i Lagerlunden som något lif yttrar sig i
teaterhuset, satt han i kvafva kanslirummet
och arbetade på några olösta, kanske olösliga
teaterfrågor.

A. Grandinson.

Slutligen lyckas vi kanske intränga i det
allra heligaste, själfva direktörsrummet, stort
och ljust, i hörnet af Jakobstorg och
Lagerlunden. Där kom ännu för kort tid sedan kungl. teaterdirektören, också
stor och ljus, vänlig och leende emot oss... Leende! Huru det är möjligt,
ha de som icke äro teaterdirektörer och aldrig kunna nå den platsen
svårt att fatta, men på Anders Willmans anlete hvilar ett olympiskt leende
och ett olympiskt lugn. Och likväl har han af alla våra direktörer
kanske haft de svåraste dagarne. Först och främst måste det för en
konstnär vara mindre behagligt att icke få betrakta teatern såsom en
konstanstalt, utan ett »verk», en »inrättning», som lyder under
finansdepartementet lika väl som myntverket, generaltullstyrelsen och andra
till statsförvaltningen hörande verk och styrelser som höra till sjunde
hufvudtiteln. Sedan har detta »verk» haft att kämpa mot långt större
svårigheter än förr. Äfven förut har man sett kungl, teaterdirektörer
stå lugna i striden, t. ex. hofmarskalken af Edholm som i femton år
tappert uthärdade tusen förbittrade anfall, och icke hade
öfverintendenten Westin just så glada dagar, äfven om de ej voro flere än
sju hundra; men de herrarne voro icke konstnärer, och det är det
som gör skilnaden så stor. Operasångaren Willman — han är,
märkvärdigt nog, ej ens hofintendent — måste se sakerna ur en annan,
mindre ämbetsmannamessig synpunkt. Visst är ock, att svårigheterna
under hans direktörskap varit af allvarligare art än förr. Nu har
det gält icke blott styrelsens tillvaro, utan hela teaterns vara eller
icke vara.

Under det teatern haft Damoklessvärdet öfver sitt hufvud har
han likväl arbetat utan rast. Vi ha nyss kastat en blick på arbetet
bak om ridån och på repetitionerna. Lika träget är sträfvandet på
kansliet och i direktörsrurnmet, och teaterns literatör, den bekante
skriftställaren Ernst Lundqvist, har ej heller någon latmanssyssla.
Direktören och hans biträde på det området måste ha ögon och öron
öppna för alt som spelas och på scenen sjunges i hela den bildade
världen. Får man höra talas om att ett nytt stycke gjort lycka på
någon utländsk skådebana, måste man genast skaffa sig kännedom
af innehållet, och detta går ej så lätt nu för tiden.

De flesta utländska stycken, förnämligast de franska, tryckas icke,
och vill man skaffa sig dem, måste de köpas liksom grisen i säcken.
Ett tusen francs är icke något synnerligt högt pris nu mera för en
liten fransk komedi, och dem får man betala ut innan man ännu vet,
om komedien någonsin kan uppföras på vår scen. Detta vågspel
gäller för öfrigt alla våra teatrar. En af småteatrarna får också
punga ut med sina tusen francs eller mera endast för utländskt
originalmanuskript. Så tager öfversättningen vid, utskrifningen af
rollerna, instuderandet, repetitionerna m. fl. förberedelser innan första
föreställningen eger rum.

Repetitionernas antal vid åt minstone de kungl. scenerna går väl
sällan öfver femton, men kan vara färre i synnerhet på Stora teatern
och håller sig på Dramatiska vanligtvis omkring tio eller tolf, hvilket
är betydligt mindre än på flertalet af utländska scener, för att icke
tala om Théåtre Francais, där fyrtio eller femtio repetitioner äro
ganska vanliga, men ännu flera kunna förekomma, något hvartill den
teatern har både tid och råd. Hvad våra operarepetitioner beträffar,
må det dock hågkommas, att ett icke ringa antal sådana göras redan
i sångrummet innan de börja på scenen.

Antalet repetitioner torde hos oss vara lika, antingen det är en
öfversättning eller ett original. Man har ofta hört klagas öfver, att
de kungl. teatrarne icke uppmuntra svenska författare. Den som
framställer sådan klagan har otvifvelaktigt icke reda på, huru
samvetsgrant hvart enda till teatern inlemnadt svenskt originalstycke
genomläses och begrundas af direktionen eller teaterliteratören, men litet hvar
torde kunna se, att af svenska original verkligen uppförts långt flere
än som förtjänat komma upp på tiljorna oeh som kunnat där
bibehålla sig. Den svenska dramatiken är ingalunda så underlägsen i
antal som för några årtionden sedan, och äfven i konstvärde har den
utan tvifvel gjort betydande framsteg, men det är därför icke sagdt,
att alt som släppes fram på scenen är synnerligt värdefullt.

Det »fosterländska» skall skyddas, heter det, men ännu aldrig har
det väl händt, att teaterpubliken genom upprepade besök och
bifallstecken skyddat ett fosterländskt skådespel, åt hvilket man gäspat eller
öfver hvilket man förargat sig. Publiken vill röras eller ha roligt,
och tillfredsställes icke den önskan, bekymrar man sig föga om
styckets fosterländska eller främmande ursprung.

Har ett nytt originalstycke uppnått några och tjugu föreställningar
under den närmaste tiden efter upptagandet, är det ganska mycket,
att ej säga alldeles lysande, och så väl författare som teaterstyrelse
måste känna sig ofantligt belåtna. Det är ej alltid sagdt, att det är
de allra bästa styckena som förunnas längsta lifstiden.

»Huru många goda stycken spelas om året på Stockholms
teatrar?» frågades en gång. Svaret torde ej vara så lätt, men man kan
erinra sig ett yttrande hos Voltaire: »Huru många teaterstycken har
ni i Frankrike? sade Candide till abbén, hvilken svarade: Fem eller
sex tusen. — Det är mycket, yttrade Candide, huru många bland dem
äro goda stycken? — Femton eller sexton, genmälde den andre. — 
Det är mycket, sade Martin.»

Hos oss torde proportionen vara betydligt större på alla våra
teatrar till samman, utan att just därför synas öfverväldigande. Men
om vi taga goda och dåliga utan åtskilnad som komma till uppförande,
är antalet ingalunda obetydligt. Under spelåret 1886—87, som väl får
räknas såsom ett af de normala, något som 1887—88 ingalunda var,
enär föreställningarnas början på hösten då länge uppsköts för
genomförandet af åtskilliga säherketsåtgärder, gåfvos på Stora teatern
230 och på Dramatiska 247 föreställningar, med en recettinkomst på
den förra af 301,389 och på den senare af 177,988 kr. Under
spelåret 1887—88 kunde Stora teatern gifva endast 212 föreställningar
med en inkomst af 234,931 och Dramatiska ej flere än 194 med
recett af 140,815 kr. Hela recettinkomsten under det förra året var
således 479,377 mot endast 375,746 kr. under det senare.

Det ligger i sakens natur, att operascenen icke kan gifva
synnerligt mycket nytt. Musikstycken alstras ej lika lätt som talpjeser,
kunna ej häller lika lätt erhållas och äro vida svårare och dyrbarare 
att uppsätta.  Men af de under senare åren i Europa gifna operor 
som haft någon större framgång är det väl endast högst få som
ej införlifvats med vår lyriska scen.

Oftare har det händt, att operor som i utlandet vunnit mycken
framgång och där fortfarande stå på spellistan här icke kunnat uppföras
mer än högst få gånger. Orsaken är ej lätt att angifva. Nog äro vi
stockholmare musikaliska — det har man åt minstone försäkrat oss
—  men att vi skulle vara det i så hög grad, att vi icke kunna finna
smak i hvad Frankrikes och Tysklands musikkännare på skilda
områden förklarat vara utmärkta arbeten och som dessa lands allmänhet
med stort nöje och ofta mycken förtjusning hört och fortfarande höra
— det vore dock besynnerligt.

Under det skede af nya Stockholms teaterhistoria, då Anders
Willman haft ledningen, ha här uppsatts de svenska originaloperorna
»Harald Viking» af A. Hallén, »Neaga» samt »Per Svinaherde» af
I. Hallström och S. Salomans »Diamantkorset», utländingarne Massés
»Paul och Virginie», Nesslers »Trumpetaren från Säkkingen», Wagners
»Mästersångarne», och Götz’ »Hårdt mot hårdt».

Nya talstycken äro alltid vida flera, och ett stort antal sådana
ha uppförts under åren 1883—88, bland dem af de inhemska
författarne F. Hedberg, Wijkander, Sellman, Alfhild Agrell, Ann-Charlotte 
Edgren, Emilie Lundberg, fru Benedictsson, hrr Michaelson,
Christiernsson, T. Hedberg, Molander, Lundqvist, Staaff, m. fl. Under
spelåret 1886—87 uppfördes ett nytt talstycke, »Det var en gång»,
på Stora teatern, men på Dramatiska ej mindre än sjutton, af hvilka
tre franska. Från Norge kommo också tre, lika många från
Danmark. Tyskland bidrog med fyra.

Stockholms opera har aldrig lidit brist på en utmärkt tenor. Vi
ha haft Sallström, Günther, Strandberg, Arnoldson och Ödmann efter
hvarandra, men nu ser det ut såsom skulle den sist nämde kunna
ersättas endast af sig själf. Visst är, att nya Stockholm icke känner
sig riktigt tillfredsstäldt utan hr Ödmann.på scenen.

Emellertid ha operaföreställningarna ingalunda inskränkts. Hr
Sellman har med mycken käckhet upptagit några af hr Ödmanns
roller, och så ha vi fått hr Linden, som visserligen icke är tenor,
kanske ej häller bariton, men något midt emellan, en i alla fall vacker
röst och en sångare med fördelaktigt utseende, och hr Lindblad och
hr Lundmark — ja, de äro många. Man har växlat hr Ödmann,
den stora, klingande speciedalern, i flera småmynt, alla klingande,
alla med silfverton förstås, men af mindre valör.

Men det är dock på den gamla — vare detta sagdt utan
afseende på medlemmarnes ålder — säkra stammen som man räknat
mest, den må bestå af hvilket slags röster som hälst. Då man ej
har tillgång till en Jenny Lind, en Louise Michaeli eller Fredrika
Stenhammar, kan man vara glad att ha sådana konstnärinnor som en
Selma Ek och en Dina Edling, men man känner djupt saknaden af
Matilda Grabow, som kanske ett par årtionden för tidigt lemnade scenen.
Man fröjdas åt Carolina Östbergs friska, klara sopran och jublar
öfver att ha åt operan återvunnit en konstnärinna som var alt för
god för operettkramet.

Likaledes känner man sig trygg både att se och höra Carl Fredrik
Lundqvist, han som var tenor och är bariton, men ständigt gått fram
åt i konsten. Hr Lundqvist är en af vår operas starkaste pelare.
Han bär nog upp sig själf, men är dess utom högt uppburen af en
stor folkynnest.

Det är hr Janzon också — »Pelle Janzon» kallas han af sina
tusentals vänner och beundrare. Hans kraftiga och omfångsrika, klara
och behagliga röst har länge varit ett uttryck för den glade sångarens
lefnadsmod, han som sprittande kvickt sjungit och spelat Leporello,
Plumkett och Falstaff, som ärfde Uddmans sångrepertoar, utan att
ärfva hans omfång, samt ännu för icke länge sedan skaffade oss
ovärderligt glada stunder såsom den hederlige lindansare-direktören i
»Diamantkorset», en af hans allra bästa skapelser. De bästa äro
många nog, och man glömmer hvarken hans Dulcamara eller hans
Sulpice.

Det fins mycket äldre operamedlemmar som ända till den senaste
tiden varit i verksamhet, t. ex. Victor Dahlgren, han som för ett par
årtionden sedan uppträdde såsom den sköne Paris och ännu 1888
roade oss i många roller.

När hr Dahlgren var Paris, var Charlotte Strandberg Helena, och
ännu 1888 har denna förträffliga dramatiska sångerska på scenen
ådagalagt, att konstnärskapet icke öfvergifvit henne, men det är
naturligtvis icke nya Stockholm som erinrar sig, ehuru detta ej borde vara
det obekant, att fru Strandbergs Susanna, Zerlina (både Mozarts och
Aubers) och Cherubin varit det mest skälmska och pikanta som en
scen kan åstadkomma. Strandbergsnamnet, störst i Olof Strandbergs
oförgätliga röst, lefver för öfrigt uti nya Stockholm i Max Strandbergs
behagliga tenor och äkta musikaliska föredrag, liksom i fru
Wilhelmina Strandbergs sympatiska talang och fru Anna
Strandberg-Bergmans färdighet i koloratur.

En af det gamla gardet, ty han har varit med ända sedan 1861,
ehuru ännu ej gammal till lefnadsår, är Robert Ohlsson, en af
operans flitigaste och samvetsgrannaste medlemmar, hvilken utfört en
stor mängd sångroller. Bland de mycket anlitade sångarkrafterna
är ock H. Strömberg och H. Håkansson samt i mindre partier H.
Torsslow. Vår opera har för öfrigt många krafter, äfven bland de
mindre, som  aktningsvärdt fylla sina uppgifter. Och så komma de
unga med fröken A. Klemming samt hrr J. Örtengren och H. Nygren
i spetsen, förhoppningarnas glada tropp. Icke just bland de allra
yngsta, men dock endast från detta årtiondes början fäst vid operan
är fröken A. Karlsohn, hvars vackra röst och säkra sångkonst skänka
musikvännerna mycket nöje.

På våren 1886 uppträdde på Stockholms operascen en i utlandet
utbildad och något verldsborgerlig, men likväl fullkomligt svensk
sångerska som fått sin uppfostran i Stockholm, fastän hon hvarken är född
här eller här erhållit sin konstutveckling, fröken Adèle Almati, hvilken
sedan under två år såsom Carmen, Amneris m. fl. setts med stort
nöje, ty hon är icke blott framstående sångerska, utan äfven en på
lyriska scenen föga vanlig dramatisk konstnärinna, hvilken med sitt spel
gifver färg och lif åt de partier, hon sjunger.

Det är att beklaga, att fröken Vendela Andersson (fru Sörensen)
vid så unga år lemnade scenen. Starkare röster kan man finna, men
behagligare svårligen och bestämdt icke bättre skolade och
förståndigare begagnade, ej häller intelligentare sångerskor.

Anmärkningsvärdt är, att vi nu för tiden hålla operakonstnärer till
utförsel, under det vi förut mottogo en icke obetydlig införsel.

Det kan för jämförelsens skull vara af intresse att erinra sig, det
följande sångare och sångerskor varit anstälda vid den svenska kungl,
teatern under de tre senaste årtiondena:

Baritonen Luigi delia Santa (1850—53), sopranerna Emma Normani (1851—53) 
och Bertha Röder von Romani (1854—55), tenoren Rademacher (1854—55),
alten Charlotte Bournonville (1857—58), tenorerne David Richard (1859—61) och
A. Lorrain (1861—62), basarne Conrad Behrens (1862—70) och M. Weiss (1863—71), 
tenorerne L. Severini (1863—64) och A. Schäfer (1864—67), sopranen E.
Sorandi (1867—68), tenorerne F. Ambrosi (1868—71) och G. Bentami (1868—69),
sopranerna I. Basilier (1872—74) och A. Moe (1873—79), alten W. Ås (1880—81),
tenorerne Wahrmuth (1881—82) och Wolvasko (1882), baritonen Bentzon-Gyllich
(1881—83), alten M. Lagermark (1881—84), baritonen F. Forstén (1883—87) och
tenoren J. Bratbost (1886—87).

Nu äro däremot följande svenska sångare och sångerskor anstälda i
utlandet: A. Ödmann, A. Lange, Sigrid Arnoldson, G. Sommelius och J. Elmblad,
alla egentligen tillhörande nya Stockholm, hvaremot icke en enda utländing varit
här fast anstäld under det senaste spelåret och egentligen ingen sedan 1883, ty
den finske sångaren Forstén och den norske ännu icke fullt utbildade Bratbost
kunna vi knapt betrakta som utländingar.

Gästspelen af främlingar ha ej häller varit talrika under senare
åt. Det förnämsta var Pauline Luccas under spelåret 1886—87, då
denna verkliga storhet inom konsten här lät höra sig såsom Leonora
i »Trubaduren», fru Ström, Selika, Margareta och Carmen, men
ingalunda lemnade någon ekonomisk ersättning för de stora summor
teaterdirektionen gaf ut i afsigt att skaffa Stockholms allmänhet en rik
konstnjutning. Under samma spelår hade vi nöjet att åter höra ep
gammal bekant, den italienske tenoren F. Ambrosi, samt att göra
bekantskap med den finska sångerskan fru Engdahl. Så kom vår
gamle bekante Conrad Behrens, den utmärkte basen, och väckte gamla
minnen från operans glansdagar med lika förträfflig röst, men ännu
bättre sångsätt än förr.

Sällan kommer någon danskonstnär som gäst till nya
Stockholm, men 1887 inträffade dock den danska dansösen fru Tychsen,
hvilken uppträdde på Stora teatern. Vår ballett gör icke mycken
väsen af sig, men torde nog försvara sin plats såsom en ofta
oundviklig del af operaföreställningarna. Under 1886—87 företräddes
den »högre balletten» af Bournonvilles »Blomsterfesten i Genzano»,
som i sin helhet aldrig förut gifvits på vår scen och då uppfördes 10
gånger samt »La Ventana» af samme dansdiktare,- hvilket stycke
uppfördes här redan 1858, och ett »Danspotpourri». Dessutom
uppfördes i operor så väl soli och »pas des deux» af de förnämsta inom
ballettkåren, som större och mindre ensemblenummer af hela kåren.

Fru Lund, Stockholmsoperans »principessa» på tåspetsarna, har
i tjugusju år förtjusat de stockholmska ballettvännerna och gör det
ännu, och det är icke länge sedan vi sågo fröken Paulson smidig
och lätt svänga sig på tiljorna, fastän hon gjorde det samma för öfver
tretio år sedan. Det är icke många som draga sig så tidigt till baka
som fru Törner, hvilken redan vid tretiofem års ålder lemnade de
triumfer hon delat med fru Sundberg, som dock ej heller stannade
mer än aderton år såsom dansös. Fru Christensson samt fröknarna
Westberg, Rosén och Flamand m. fl. omtyckta och väl förtjänta af
allmänhetens bifall, ha ännu långt kvar, mer eller mindre förstås,
innan de kunna göra anspråk på att man förvånas öfver deras
uthållighet. Nu gläder man sig endast åt deras konst. Man gör bägge
delarne, när man ser hr Sjöblom, ballettmästaren, utföra de mest
ansträngande koreografiska konststycken och sedan tjäna till stöd åt fru
Lund. Det måste vara en alldeles ovanligt stark ballettmästare,
liksom han är framstående i ledningen af det hela.

Man gör anspråk på att stora operan i Paris skall utveckla
mycken lyx, men ej häller i Stockholm äro anspråken mycket mindre,
och den som verkligen känner förhållandena måste medgifva, att
uppsättningen af stora operor på den svenska teatern med dess måttliga
anslag ofta icke står mycket till baka för hvad som visas på
motsvarande scen i Paris med dess storartade årsunderhåll af 800,000 fr.

Om talscenen icke kräfver så stora penningeutgifter som operan,
äro kostnaderna dock äfven där rätt betydliga. Också på
dramatiska teatern fordrar man ej sällan ganska dyrbar utstyrsel, och
allmänhetens anspråk ha i det fallet icke varit små. Medgifvas måste
likväl, att de senaste åren utmärkts af något mindre öfverflöd. Hr
Christiernsson, hvilken varit förste regissör för äfven denna scen, har,
liksom hrr Personne och Hjertstedt, som också skött »regien» vid
många stycken, visat sig inse, att ett styckes dramatiska värde
ingalunda höjes af öfverdådig materiel utstyrsel. Théâtre Français är visst
icke öfverflödig i det afseendet, fastän statsanslaget är 240,000 fr. om
året. De verkligt goda teatrarne visa sig alt för måna om
dramatiken för att låta denna söka bistånd i tapetserareyrket eller
underordna sig dekorationsmålningen.

Men äfven med den minst kostsamma utrustning kräfver hvarje
stor teater betydliga summor, och likväl erhåller hvarje individ, med
de få framstående undantagen, kanske knapt sitt lifsuppehälle. Huru
är det t. ex. med kören, de djupa leden som hjälpa solohjeltarne att
vinna seger? Vår operakör har kanske icke alltid varit så segervan
som för närvarande, men nu föres han fram i striden med så stor
taktisk talang, att det hör till sällsynta undantag, det någon svaghet
skulle visa sig. Befälhafvaren, kormästaren A. Edgren, har heder af
sin trupp. Att vårt hofkapell, Stora teaterns orkester, under hrr
Nordqvist och Henneberg åtnjuter stort anseende är erkändt äfven af
främlingar, men med undantag af cheferne har ingen orkestermedlem
högre lön än 1,800 kr., och de fleste ha mycket mindre, ända ned till 730
kr.; ingen korsångare har mer än 800, ingen korsångerska öfver 600.

Direktör Willmans lön såsom teaterchef har varit 6,000 kr. jämte
boställe och ved. Såsom sångare och skådespelare har han åtnjutit
5,200 kr. samt 2 kr. för hvarje gång han uppträdt, något som dock
icke inträffat på många år och som väl aldrig mera kommer att
inträffa. Han har i tretiotvå år varit anstäld vid lyriska scenen och
ända till dess direktörskapet började, äfven under det han där var
intendent, såsom konstnär väsentligt bidragit till den scenens anseende.
Vid afskedstagandet erhåller han 4,000 kr. i årlig pension, hvilket
beviljades honom af Karl den femtonde, då han fästes vid teatern
genom lifstidsanställning. Sådan beviljades också fru Hwasser samt
hrr Sundberg och Swartz. De tre senare ha nu 3,000 kr. i
årspension under sin återstående lifstid.

De kungl. teatrarnes aflöningsstat för spelåret 1887—88 visar
för öfrigt följande siffror:

Sekreteraren 2,000; literatören 1,200; bibliotekarien för musikbiblioteket
400, dramatiska teaterns biblioteksvårdare 300; kamreraren 3,000; kanslivaktmästarne 
600 och 500; biljettförsäljerskorna från 700 till 400; biljettryckerskan
450; regissören Christiernsson 5,000; regissör Boberg 1,500; regissören Roos 500,
de två senare med boställe och ved.


Af den lyriska scenens medlemmar hade fru Edling högsta inkomsten,
nämligen 4,000 i lön och 45 kr. för hvarje afton hon uppträdde. Hr Sellman erhöll
4,000 samt 40 kr. i aftonpengar, men endast 15 kr. för mindre roller. För
jämförelsens skull kan nämnas, att hr Ödmann under sin senaste tid vid svenska
operan hade 6,000 kr. i lön och 60 i aftonpengar, fröken Grabow 4,000 i lön
och 120 kr. i aftonpengar. Under spelåret 1887—88 var fröken Almati anstäld
för 3,600 samt 40 kr. i aftonpengar. Fröken Klemming uppbar 2,100 i lön och
20 kr. för hvarje uppträdande. Fru Östberg hade ej fast anställning, utan
betalades med 200 kr. för hvarje gång hon uppträdde.

Bland dramatiska scenens medlemmar hade fru Hartman högsta inkomsten.
Hennes lön var 3,000 kr. och i aftonpenningar 35 intill etthundratio
föreställningar samt därefter 15 kr. Alldeles dylika vilkor hade hr Hillberg. Hr
Elmlund uppbar 3,000 kr. i lön och 30 i aftonpengar till och med 120 gånger samt
därefter 10 kr. för hvarje afton han spelade. Hr Thegerström hade 3,000 i lön,
25 i aftonpengar till 130 gånger samt därefter 10 kr. Hrr Palme, Personne,
Törnquist och Bæckström uppburo 3,000 i lön och 15 kr. i aftonpengar. Hr
Hartman hade 3,000 och 10. Hr Hedin nöjde sig med 2,100 samt 15. Fru
Dorsch-Bosin erhöll 3,000 i lön och 20 kr. i aftonpengar till ett antal af 140
föreställningar samt för de följande 10 kr. Fröken Sandells lön var 2,500 och
aftonpengarne 10 kr. Lika inkomster hade fru Rundberg, men fru Fahlman
endast 2,500 utan aftonpengar. Fröken Zetterberg uppbar 2,100 kr. i lön samt
10 i aftonpengar och fröken Åhlander lika stor lön, men 7 kr. för hvarje
uppträdande. Lägsta lönen på mansidan var 750 kr. och på kvinnosidan 600.
Sufflören aflönades med 1,800 kr.

Förste kapellmästaren C. Nordqvist hade 6,000 och kapellmästaren L.
Henneberg 3,500 kr. i lön. Anföraren för dramatiska teaterns orkester aflönades med
1,000 kr. Af de öfriga orkestermedlemmarnes lön vid den teatern var 600 kr. högsta
beloppet, det lägsta 360. Såsom ballettmästare uppbar hr Sjöblom 2,500 och
såsom dansör 2,000 kr. Den högsta lönen för de fem première-dansöserna var
1,800 kr., den lägsta 900 för de tre secondes; af de manlige figuranterne hade
den ene 900 och den andre 400 kr. i lön. Ingen figurantska hade öfver 600,
men tre endast 350 kr. i lön. Figurantskorna voro tjuguen, och till det antalet
komma tio ballettelever, af hvilka en manlig.

Såsom kontrollör uppbar hr E. Hjertstedt 2,000 kr., och kontrollanten F.
Lundman 500. Maskinmästaren och förvaltaren af dekorationsförrådet vid Stora
teatern P. F. Lindström hade 3,600 kr. i lön. Förvaltaren af
manskostymförrådet C. P. Hoffman aflönades med 1,500 kr. samt såsom kostymordonnatör med
400, och fröken A. Hoffman för förvaltningen af 
fruntimmerskostymförrådet med
1,200 kr. Teaterns perukmakare var i 1887—88 års aflöningsstat upptagen till
2,500 kr.

Aflöningsstaten för de kungl. teatrarne under spelåret 1887—88
upptager nära tre hundra personer, och af dem voro de allra fleste
med sina familjer helt och hållef beroende af den inkomst som de
där åtnjöto. Med tre hundra personer bör man kunna uträtta ganska
mycket, så vida det skulle bero blott af antalet. Men konsten är på
förfall, heter det, och kan ej hjälpas upp genom mängden af biträden.
Det senare är obestridligt, men det är icke första gången man hör
talet om konstens försämrade tillstånd och om teaterns dödsryckningar, 
och likväl lefver denna teater — blott han tillräckligt understödes.

Vår sceniska konst har lidit stora förluster, men sådana är alt
jordiskt underkastadt. Att förebrå teatern för att de gamle
skådespelarene falla undan samt att på grund däraf neka honom medel att
anskaffa nya är både hårdt och orättvist, men det är äfven dumt.

Det ligger i konstens natur, att hon förnyar sig själf, blott
allmänheten icke upphör att tro på hennes kultiverande betydelse och
icke genom ett orättvist bedömande af konstidkarne och konstledarne
undergräfver själfva institutionen, hvilken i stället behöfver genom
kärleksfull omvårdnad styrkas och uppmuntras, samt slutligen, men icke
minst, att de som äro satta att bevaka samhällsintressena ej begå det
misstaget att tro, det konsten ej behöfver tillräckligt både moraliskt
och materielt understöd.

Full insigt i detta och därpå grundad tillförsigt om konstens
framtid hindrar icke att man djupt känner hvad vår teater förlorat genom
Elise Hwassers och Hedvig Kinmanssons afskedstagande redan innan
ålderdomen lagt hämmande band på deras verksamhet, hvilket ju
också varit fallet med Edvard Swartz och Knut Almlöf, som lemnade
skådebanan långt förr än Gari Gustaf Sundberg, hvilken dock är dem
öfverlägsen i år.

Det säges, att vi icke mera ega tillfälle att njuta af det »högre»
skådespelet, då inga krafter till dess framställande finnas kvar. Det
skulle vara, heter det, endast Axel Elmlund, hjälteframställaren på
den klassiska spellistan, han som under lång tid med stor framgång
löst så många svåra uppgifter, hvilken nu kunde åt oss bevara det
stora dramat, i fall han egde. tillräckligt understöd, och i synnerhet
om fru Fåhræus, Antigones värdiga tolk, kunde förmås att återvända
till scenen. Man tyckes glömma, att fru Dorsch-Bosin redan för flere
år sedan visade hvad hon i det afseendet förmår. Hennes Hjördis
borde dock fortfarande lefva i alla våra teatervänners tacksamma
hågkomst. Emil Hillberg har också skadespelaregenskaper som kunna
tillgodogöras på det området, och af de unga äro väl hvarken August
Palme eller Albin Örtengren eller fröknarna Sandell och Zetterberg
omöjliga.

Det torde icke vara så mycket brist på framställande krafter som
saknad af håg hos allmänheten som hindrar uppförandet af de stora
skådespelen. Allmänheten vill icke se dem, och man har funnit, att
personer som ganska ifrigt klaga öfver den »högre» spellistans
tillbakasättande aldrig köpa sig en biljett, då ett sådant skådespel är
annonseradt. Om vår teater hade stort statsanslag, kunde må hända
teatern uppfostra allmänheten i detta afseende, men sådana de 
ekonomiska förhållanden nu äro, har teatern icke kunnat spela sådana
stycken utan stor förlust. Utan sitt rikliga statsanslag skulle ej ens
Théâtre-Français kanske nu mera våga sig på Corneille och Racine, så
mycket fransmännen än tyckas vörda sina klassiske mästare.

Inom det borgerliga dramat, nutidskomedien och lustspelet äfven
af lägre ordning önskar nya Stockholm se sin teaters verksamhet.
Den mera bildade och tänkande delen af allmänheten skådar gärna
Ibsens och Björnsons samhällsdramer, känner sig dragen till Emile
Augier och Alexander Dumas d. y. samt föraktar hvarken Pailleron,
Sardou eller Labiche och egnar äfven tillräcklig uppmärksamhet åt
Alfhild Agrells, Ann-Charlotte Edgrens, Knut Michaelsons, Per Staaffs
m. fl. inhemska teaterförfattares arbeten. Det stora flertalet däremot
vill endast roas och frågar föga efter något verkligt värde hos de
upptagna styckena.

På dessa områden måste våra skådespelare röra sig, så väl de
ofvan nämda som alla de andra, och de röra sig där med i
allmänhet god framgång. Se t. ex. på veteranerne Norrby och
Lagerqvist, som med ungdomligt lif kasta sig i elden och icke frukta att
uppträda i nya roller!

Och Svante Hedin! I några och fyrtio år har han varit
allmänhetens gunstling och är det ännu. Endast hans närvaro på scenen
är mången gång tillräcklig att rädda ett stycke och vända ett säkert
nederlag till afgjord seger. »Hr Hedin spelar inte», har man hört
sägas, »han är hr Hedin äfven på scenen».  Om så vore, så är den
hr Hedin så genomgående originel, att åskådarne aldrig tröttna att
se honom. Skall det någon gång vara riktigt högtidligt på scenen,
är det också Svante Hedin som gör. det. När han med högburet
hufvud träder fram till rampen och allvarligt bugar sig för publiken,
inser man, att det gäller ett för konsten betydelsefullt ögonblick. Då
skrattar man icke. Med uppmärksamhet lyssnar man till det manligt
klingande framsägandet af någon i bunden form utförd hälsning till
konstens vänner.

Svante Hedin är i åtskilligt en representativ man för den kungl.
svenska teatern. Kamraterne samla sig också omkring honom, och
om det är en annan som tager det egentliga befälet, är hr Hedins
inflytande därför ej mindre. Befälhafvaren är Gustaf Fredrikson, och
när han nu fått ordinarie anställning såsom regementschef, behöfver
man visst icke frukta, det han skall åter en gång taga tjänst i en
främmande kår. Nya Stockholm förstår att uppskatta hr Fredriksons
betydande konstnärskap, hvilket, såsom man sett, ingalunda är
inskränkt till franska »eleganter» och »räsonnörer», utan med samma
goda verkan  återfinnes i karaktärsroller i det nordiska nutidsdramat.
Från Kungl. teatrarne.
Det har ock anledning att i honom hoppas en lika intelligent som
kraftig teaterdirektör.

Gustaf Fredrikson kommer sannolikt att uträtta ganska mycket
som högste befälhafvare med en stab och trupp där man finner de
ofvan nämda betydande krafterna samt den mångpröfvade Ferdinand
Thegerström, och den i sitt slag oöfverträffliga Ellen Hartman, ännu i
många år otvifvelaktigt en uppburen framställarinna af »ingénue-roller»,
hvilka teaterförfattarne sannolikt förr afskaffa än fru Hartman ledsnar
på att spela dem, och efter ett årtionde ganska visst framställarinna
af både fina verldsdamer med och utan hjärta och lustiga äldre
fruntimmer. På sist nämda område ha vi både fröken H. Klefberg, ett
af de värdefulla förvärfven från Nya teatern, och fröken T. Åhlander,
hvilka bägge utmärkta konstnärinnor redan vid unga år med
framgång återgifvit gamla kvinnokaraktärer af ganska olika art, fröken
Åhlander i synnerhet på det komiska området, dels ganska fint, dels
mycket kraftigt.

En af de från Nya teatern öfverflyttade, fru Fahlman, har visat
sig god framställarinna äfven af gamla fruntimmersroller, ehuru
hennes egentliga styrka ligger i de af personlig fägring uppburna yngre
karaktärerna, och hon har till och med försökt sig i det högtragiska.
Finare äldre fruntimmersroller utföras fortfarande verkningsfullt af
fru Swartz, som i snart tretiofem år tillhört kungl. teatern. Det
ligger aderton år mellan fru Swartz’ anställning och den till
tjänstgöringstiden henne närmast, fröken Bäckström, hvars komiska
förmåga icke är obetydlig. Unga älskarinneroller framställas med behag
af fru Rundberg. En framstående karaktärsskådespelerska är fröken
Sandell, och på samma område har fröken Zetterberg gjort stora
framsteg.

Men hvar är den unge älskaren, vår tids jeune premier?  
Hans senaste representant är nu närmare femtio år, ehuru det
måste medgifvas, att hr Hartman ännu synes ung och uppträder
med all den älskvärdhet man kan begära. Han är den till tjänsteåren 
tredje i ordningen — tjugusju års fälttåg, till och med två år
mer än hr Hanson, en af den gamla romantiska skolans
outtröttlige kämpar. »Jeune-premier-facket» har i synnerhet på de
senaste åren varit vanlottadt. Man har skylt på elevskolan som ej
förmått uppfostra unga älskare, men det kommer nog att visa sig,
om teaterskolan vid konservatoriet kan uträtta mera. Vi tyckas just
icke skapade för att vara älskare på scenen, och det har onekligen
varit undantagsvis som någon svensk gjort lycka därmed. Till
minnesvärda undantag höra i synnerhet C. G. Sundberg och G.
Kinmansson. Hvarken hr Törnquist eller hr Palme höra egentligen till
det området, ehuru de nog kunna användas där någon gång,
hvaremot de båda, fastän det är tio års skilnad i deras ålder, höra till
de yngre karaktärsrollerna, i hvilka hr Törnquist visar äfven förmåga af
god komik. Fullt hemma på komiska området är hr Personne, en bland
de gladaste af våra skådespelare och därför en af de mest omtyckte
samt onekligen en af pelarne och den som; har mer än en sträng
på sin båge. Hr O. Bæckström tycks däremot icke vara
mångsträngad, men den begåfvade konstnären har likväl under de tre
år han varit anstäld vid den kungl, scenen skapat flere betydande
karaktärsroller och med sin stora komiska förmåga förvärfvat ett
sannolikt stadigvarande gunstlingsskap hos allmänheten. Det komiska
området saknar ty värr en sådan konstnär som Knut Almlöf hvilken
svårligen kan ersättas, men är för öfrigt rätt väl försedt, ty där
finnes äfven hr Hamrin, som i många roller vunnit en tacksam
publik, och någon gång sväfvar hr Grip fram och gör en lustig
vändning.

Om det skulle finnas någon större teater, som har förutsättningar
för att taga sig ut på egen hand, är det väl Stockholms Dramatiska.
Det är den teaterns samtliga medlemmar som, då staten undandragit
honom sin hjelp, förenat sig för att rädda skådebanan från
undergång eller åt minstone hålla henne uppe till dess riksdagen lärt sig
inse, att konsten ingalunda är något öfverflödigt bihang till samhället,
ännu mindre någon skadlig utväxt. Till dess att en kommande
riksdag godtgör hvad 1888 års parlament förbrutit, känner teatervännen sig
glad öfver att Dramatiska teatern, fortfarande kallad »kunglig» fastän
uthyrd, öfvertagits af dem som förut där gagnat konsten. Och då
Stora teatern kommer att ledas af en därtill sannolikt högst lämplig
person, hofkapellmästaren Nordqvist, är all anledning antaga, att nya
Stockholm under den närmaste framtiden kommer att sakna hvarken
talscen eller opera, värdiga en hufvudstad, men man skall ej häller
glömma den afgående direktionens ärliga sträfvanden, och när
opartiskheten tager ut sin rätt, måste man otvifvelaktigt erkänna det
goda denna under de mest ogynsamma förhållanden arbetande
direktion uträttat.

Åttatiotalets Stockholm får ej se det nya teaterhuset, men äfven
dess byggande varder en gång verklighet. Ritningar och förslag,
prisbelönade och icke, saknas ej, men främst bland dem torde ännu vara
hvad professor Isæus före alla andra framlagt. Under tiden må vi
vara nöjda att ha en så god och i akustiskt afseende förträfflig salong
som Stora teaterns — gammal, men tjänstbar.

***


Det ser ut som skulle Stockholm icke kunna få tillräckligt
stort antal teatrar. Ehuru ingen af de gamla på senare år gjort
just mycken lycka, minst i ekonomiskt afseende, uppstå dock
ständigt nya. Man kunde tro, att stockholmarne vore ett mycket rikt
slägte som ville offra alla sina pengar på teatrar, musikkaféer,
variété-föreställningar och hästoperor; men nog har det visat sig, att
det icke åt minstone är teatrarna som taga brorslotten af dessa
pengar.

Då Nya teatern fortgått några år, yttrade mer är en
skådespelsälskare, att den teatern utgjorde ett bevis på, att en stor skådebana
mycket väl kan bära sig utan anslag. Det yttrandet vittnade icke om
god sakkännedom. Händelserna ha sedan tillräckligt bekräftat hvad
man borde ha vetat förut, att en stor teater icke kan upprätthållas
utan tillräckligt understöd. Icke ens Edvard Stjernström skulle kanske
nu gå i land därmed, och det torde vara tvifvelaktigt, huru vida ens
hans »Mindre teater», en ingalunda stor konstanstalt, kunnat
fortfarande bära sig, då kungl. teatern år 1863 befriade honom från alla
bekymmer i det afseendet, mycket mindre Nya teatern, i fall
Stjernström också fått vara dess ledare mer än ett par år. Stora voro
förhoppningarna på denna teaters framtid, då han började sin
verksamhet, många gånger ha de svikits, åter lefvat upp, men å nyo
slocknat.

Hösten 1873 lades grunden till detta teaterhus, som uppfördes enligt E.
Jacobssons ritning och invigdes den 19 Januari 1875. Kostnaden har uppgifvits
till 600,000 kr. Den stora och ganska behagliga salongen skulle rymma bort åt
1,500 platser, något som dock aldrig uppnåddes, och platsernas antal inskränktes
sedermera ytterligare genom myndigheternas påbud, så att antalet f. n. är 1,150
med tre logerader och stor parkett med parkettloger. Salongen är äfven nu den
rymligaste i Stockholm, då Stora teatern nu mera innehåller platser för endast
940 och Dramatiska för 640 personer. Nya teatern har rymliga korridorer,
mycket ändamålsenligare än hufvudstadens öfriga teatrars, men en föga
ändamålsenlig scen, och man klagar äfven att salongen i akustiskt hänseende ej
är riktigt tillfredsställande. Märkligt är dock, att somliga skådespelare alltid
höras, andra icke. Då Nya teatern började sin verksamhet med »Ett
köpmanshus», var Stjernström ännu, oaktadt sina femtiåtta är, en käck konstnär, en
ihärdig och oförskräckt personlighet, som med kraft och insigt styrde en sådan
skådebana. Två år därefter dog han. Hans enka, Louise Granberg, känd
författarinna, ville fortsätta hvad han börjat. Svårigheterna voro dock henne
öfvermäktiga, och hon hyrde ut teatern till Victor Holmquist och Ludvig
Josephson, hvilka den 1 Augusti 1879 började sin verksamhet där. År 1880 inköpte
de teatern genom åtskilliga intresserade personers biträde för 500,000 kr. Hr
Holmquist skötte ekonomien och hr Josephson var den konstnärliga ledaren,
men den förre uppträdde äfven på scenen.

Stor verksamhet har Nya teatern utvecklat. Med aldrig tröttad
uppmärksamhet följer Ludvig Josephsson med de sceniska företeelserna
i in- och utlandet och håller ständig jagt efter nya, dugliga
teaterstycken, skyr aldrig några uppoffringar för att skyndsamt förskaffa sig
dem samt hvarken penningar eller möda för att gifva dem en
tilltalande scenisk utstyrsel och framför alt ett godt utförande. Det var
ett strängt arbete både för  den som ledde och dem som leddes, men
så gjordes också möjligheter af omöjligheter, och Nya teatern utförde
saker som ansetts outförbara äfven på större skådebanor. Kraftigare
teaterledare har väl knapt något annat ställe haft att uppvisa, och
likväl har lyckan aldrig velat infinna sig.

Nya Teatern.

Under de åtta år hrr Holmquist och Josephson innehade Nya teatern,
uppfördes där 224 olika stycken, bland dem 50 svenska. Af dessa arbeten
voro 32 klassiska skådespel eller tillhörde det »högre dramat», men man
må icke därför tro, att flertalet af dessa stod länge kvar på spellistan.  
De som rönte största framgången voro Goethes »Faust», med hr
Engelbrecht i titelrollen, hr Arlberg i Mefistofeles och fru Dorsch-Bosin i
Gretchens roll, Shakespeares »Macbeth», »Othello» och »Julius Cæsar»,
Ibsens »Brand» och »Kungsämnena», Björnsons 
»Öfver förmåga»; Wildbrands »Arria
och Messalina», med fru Fahlman i den
senares roll och fru Winter-Hjelm såsom
den förra, Strindbergs »Mäster Olof» med
hr Engelbrecht i titelrollen och hr Hillberg
i Gerdt Bokpräntares.

L. Josephson.

Med undantag af sist nämda stycke,
»Faust» samt ett par andra, spelades de
»högre dramerna» en gång, kanske två
gånger för goda hus, men sedan för glest
besatta platser och måste snart läggas ned.

Det gick föga bättre med de under
ofvan nämda tidrymd uppförda 29 moderna
skådespelen, bland hvilka Ibsens »Gengångare», Edvard Brandes' »Ett
besök» och »En förlofning», Alexander Kjellands »På hemvägen»,
George Sands »Claudie», Alexandre Dumas’ »Cameliadamen», fru
Edgrens »Elfvan» och »Hur man gör godt». Af de 90 moderna
komedierna och lustspelen som gåfvos under samma tid var det ej
synnerligt många som fingo någon längre
lifstid. Ledarne och personalen arbetade
oförtrutet, men det hjälpte icke.
Ansträngningarna af så goda konstnärer som hrr
Holmquist, Hillberg, Svedberg, Engelbrecht m. fl.
samt fruarna Engelbrecht och Fahlman,
fröknarna Klefberg, Sandell och andra och
slutligen en så framstående skådespelerska
som fru Ulff, hvilken öfvergaf den kungl.
scenen för att egna sin talang åt Nya
teatern, förmådde ej häller något.

V. Holmquist.

»Låt oss ta till operetten!» sade hr
Holmquist och spelade själf det ena glada
partiet efter den andra. Hr Holmquist åtnjuter stor folkgunst. Då
fyldes bänkarne. Ej mindre än 59 operetter, sångspel och féerier
uppfördes under de åtta åren, bland dem dock de inräknade som vid
Judics gästspel 1886 gåfvos af henne och hennes sällskap, liksom
bland de ofvan nämda komedierna äro upptagna de som uppfördes
af Coquelin d. ä. och hans sällskap vid deras gästspel 1881.
Fru Östberg vanns för Nya teatern och utgjorde stark
dragningskraft.

Men äfven om operetterna gåfvo goda hus, kunde de dock icke
alltid fylla den stora salongen, och när det ej är riktigt mycket folk
i Nya teaterns salong, ser där tröstlöst tomt ut. Ekonomien
blomstrade icke, oaktadt ansträngningarna och det goda uppsåtet. Våren
1887 försöktes en ny aktieteckning, och man hoppades, att det
nitiska arbetet skulle under gynsammare konjunkturer och större
oberoende leda till godt resultat i både konstnärligt och ekonomiskt
afseende, men den förhoppningen uppfyldes icke. Det var sannolikt icke
många andra än teaterns egna medarbetare som tecknade aktier, och
dessa gjorde det för sina icke utbekomna löner.

Förslaget måste uppgifvas. Hrr Josephson och Holmquist hyrde
ut teatern till ett konsortium af hrr Warberg, Falk och Collin hvilka
omkring sig samlade spillrorna af det gamla goda sällskapet och tog
uti med samma kraft och uthållighet som den förra styrelsen. De
spelade alt möjligt, öfvade in stora och små stycken på få dagar, satte
upp dem i brådskande fart och gingo oförskräckt på jagt efter lyckan.
Men åskådarne voro, med undantag af söndagspubliken, färre än förut.
Så hittade bolaget på att taga upp en riktig maskinpjes, »På hafvets
botten», och då infann allmänheten sig, den del af allmänheten som
tycker sådana stycken vara mycket intressantare än de största
dramatiska mästerverk, och den delen är rätt talrik. Men vid slutet af
spelåret 1887—88 återtogo hrr Josephson och Holmquist teatern,
förenade sig med Frans Hedberg och bildade ett associationssällskap,
hvarmed fälttåget 1888—89 öppnas.

Stockholms teatervänner glömma icke, att under hrr Josephson
& Holmquists tid vid Nya teatern, har denne bjudit på gästspel af
så betydande krafter, som Johannes Brun, Coquelin d. ä. och hans
sällskap, Judic och van der Osten.

***

Det är äfven för en norrmalmsbo nu mera icke långt till Söder.
Med spårvagn och hissverk går det ganska lätt att komma upp till
Mosebacke, och kommer man dit, går man gärna på Södra teatern.
Man väntar ej ens att köpa biljett tills man anländt, utan det har
man gjort undan redan på förmiddagen i Allmänna tidningskontoret
vid Gustaf Adolfs torg. Det händer också, att Södra teaterns salong
är mera befolkad af norr- än södermalmsbor.  Någon särskild
lokalteater är denna skådebana icke, ännu mindre någon obetydlig 
förstadsteater. Södra teatern är lika hufvudstadsaktig som teatrarne pä
Norr och spelar i det närmaste samma slags stycken, visserligen icke
Hamlet och Othello, men de höra också på Norr nu mera till
undantagen, och ej häller »Afrikanskan» eller »Tannhäuser», men
nog har han försökt sig på operetten och icke utan framgång.

A. Bosin.

Södra teatern följer med sin tid, spelar
svenska stycken, då goda sådana erbjuda
sig, tyska, då hr Bosin varit ute på det
europeiska fastlandet och sett något som
möjligtvis kan slå an, äfven franska, och ehuru
stockholmstidningarna tämligen enhälligt
försäkra, att Frankrikes dramatik, äfven af
lättare slag icke lämpar sig för Södra teatern,
har man dock där med ganska stort nöje
sett månget franskt lustspel. Ett sådant
spelas nog bättre på Vaudeville och
Gymnase, äfven på Palais-Royal i fall det skall
vara riktigt uppsluppet, och vår egen
Dramatiska är als icke bortkommen i detta slags föreställningar, men
äfven Södra teatern har visat ganska aktningsvärda prof på det sätt
hvarpå en svensk kan, utan att för mycket synda mot den rätta
färgen, framställa franska roller. Egentligen äro de svenska
skådespelarne i allmänhet, med få undantag, icke just synnerligen franska af
sig, men det är icke blott stycket, utan
äfven spelet som måste öfversättas. Skulle             
också hr Gustaf Bergström vara mera
rolig och sann såsom svenskt original än i
öfversättning från franskan, kan dock den senare
vara rätt korrekt, och skrattar gör man i
alla fall. Hans komik är alt för godmodig
för att gifva fullt riktig föreställning om
fransk fart och kraft, men sådan den
komiken är och otvifvelaktigt kommer att
bibehålla sig i det allra längsta, har man
sin fröjd åt den, vare sig att den gode
komikern uppträder i det ena eller det andra
slaget af stycken. Ett godt skratt får man
hvar gång hrr Bergström och Wagner visa sig till samman på
scenen, och får man äfven se en skymt af fru Caspér — hon uppträder
sällan i längre roller — är glädjen så mycket större. Skulle hr
Åbjörnsson öka det glada sällskapet, äro skrattsalvorna oändliga.

G. Bergström.

Lyckligt för konsten vore otvifvelaktigt, om antalet af de alt
logiskt sammanhang och ofta all tillstymmelse till sundt förstånd
saknande tyska »Possen» kunde helt och hållet bannlysas från såväl
Södra teatern som våra andra skådebanor.

Det var den 20 november 1853 som det på det nedrifna lilla värdshusets
tomt uppförda Södra teaterhuset invigdes. J. W. Weselius och R. G. Broman
voro föreståndare, och skådebanan kallades först »Nya Teatern på Mosebacke»,
men snart fick den sitt nu varande namn. Efter få år öfvertogs ledningen af
den talangfulle skådespelaren L. Zetterholm, känd i synnerhet för sin
humoristiska framställning af typer ur det lägre folklifvet. I augusti 1857 förstördes
teatern genom vådeld, men egaren G. A. Wallman åstadkom ett nytt teaterhus
som den 1 december 1859 invigdes af Zetterholm med sällskap. — Samtidigt
ingick Gustaf Bergström vid Södra teatern och stannade där i tretton år, alt
jämt stigande i publikens gunst. Med spelårets slut 1872 lemnade han denna
scen för att med G. Haquinius drifva Mindre teatern, i dagligt tal kallad »ladan»,
nu ett minne blott för nya Stockholm. Men hösten
1876 (Zetterholm hade 1873 förkortat sina dagar)
öfvertogo Bergström och Haquinius Södra teatern,
hvilken efter Haquinius' död 1882 innehafts af
Bergström ensam som hyr den af det egande
bolaget och sedan 1883 i sin ordning hyr ut den till
Axel Bosin och Richard Wagner.

R. Wagner.

Så snart sommaren kommer, drager
sällskapet ut till Djurgården och fortsätter
där sin glada verksamhet, vanligtvis med
god framgång. Hr Bosin, den flitige
öfversättaren och bearbetaren för scenen, visar
sig endast undantagsvis såsom skådespelare,
men har så mycket mera att sköta med det
helas ledning, hvaremot hr Wagner utför
ett stort antal roller. Han hade god skola hos Eduard Stjernström,
uppträdde sedan än å Humlegårdsteatern i Stockholm, än i
Helsingfors eller Göteborg samt tog 1875 anställning åter hos Stjernström
som då satte upp Nya teatern, där Richard Wagner vardt en af de
förnämsta och stannade till 1883, då han förenade sig med Axel
Bosin. Hr Wagner är en mycket mångsidig skådespelare och har i
yngre år uppträdt med samma framgång i den finare komedien som
i det högre skådespelet, liksom man nu med lika stort nöje ser
honom så väl i komedien som farsen. Han uppträder också med fördel
i operetten. Hans Celestin i »Lilla helgonet» är en oförgätligt lustig
figur. Många andra roller skulle för öfrigt kunna anföras bland en
ovanligt rik spellistas.

Bosin, Wagner och Bergström äro ett tremannavälde hvars aktier
stå ganska högt i nya Stockholm, när fråga är om att skaffa oss en
glad teaterafton, och de som biträda dem glömmas ej häller. Mauritz

Svedberg t. ex.,
hvilken nu senast varit
anstäld vid Södra
teatern, men för at
tillhört olika scener,
längst svenska
teatern i Helsingfors
och sedan Nya
teatern i Stockholm, är
också en mångsidig
konstnär, mest
framstående inom
komedien. Trogna och
pålitliga
medarbetare äro fruarna
Fornell och
Strandberg, den förra
alltid återgifvande den
borgerliga, äldre frun
uti i synnerhet det tyska lustspelet, hvilken håller sin man under
toffeln, den senare ovärderligt komisk i åtskilliga kostliga roller, mest
tjänstflickor, men äfven gamla koketter, fru Jensen, fröknarna Hodell,
Sundqvist m. fl. samt hrr Strömberg, god komiker, Rundqvist, Pulchau,
Strandberg och flere andre. Det hela är ett aktningsvärdt sällskap
med godt samspel, hvilket bland sig också egt gäster, sådana som fru
Cysch, »Lilla  helgonets» oöfverträffliga framställarinna, förut såsom

Interiör från Vasateatern.
fröken Wiberg en af kungl. teaterns omtyckta konstnärinnor, samt
fru Fahlman m. fl.

***

»En teater måste jag ha i mitt stora hus», sade byggmästaren
C. O. Lundberg, då han uppförde det väldiga palatset vid Kungs- och
Vasagatorna, och så uppstod Vasateatern, hvilken öppnades hösten
1886, först arbetade under skådespelaren J. A. Berndts ledning, men
från början af spelåret 1887—88 öfvertogs af de tre konstnärerna
Anna Pettersson, Mauritz Grunder och Wilhelm Kloed, alla tre förut
kända och omtyckta af teaterpubliken.

Fröken Anna Pettersson, infödd stockholmska, uppträdde första
gången på scenen i Antoinettes roll i Paillerons »Gnistan», hvilket
stycke 1883 gafs på Nya teatern. Där stannade den unga
skådespelerskan, hvars vackra röst, fördelaktiga utseende och hurtiga väsen
snart gjorde henne till en af de mera bemärkta sceniska konstnärerna,
i två år och utförde med ökad framgång åtskilliga operettpartier.
Sommaren 1885 anstäldes hon vid Djurgårdsteatern och uppträdde
där samt å Södra teatern i många andra operetter. Hon har
studerat för Günther, Arlberg, Hillberg och Signe Hebbe, med
framgång gifvit gästroller i Köbenhavn, där hennes »Lilla helgonet» gjorde
mycken lycka, samt anses såsom god operettsångerska.

Mauritz Gründer gjorde sig i Stockholm först bemärkt på Nya
teatern, där hans spellista var ganska omfångsrik, men hvarifrån han
öfvergick till Södra teatern för att slutligen jämte fröken Pettersson
och hr Kloed öfvertaga ledningen af Vasateatern. Han är en
mångsidig skådespelare och god komiker, en af dem man gärna ser på
scenen — så vida han icke försöker framställa Kalkas i »Sköna
Helena».

Wilhelm Kloed, den tredje i triumviratet, är född i Kristiania,
men kom till Nya teatern i Stockholm 1879 och uppträdde där i
åtskilliga operetter till dess han 1886 debuterade på kungl. Stora
teatern såsom don José i »Carmen», men önskade sedan tillgodogöra
sin sångröst på egen scen.

Vasateatern har med växlande framgång försökt sig i komedien
och operetten samt slutligen gjort lycka med »Sköna Helena», hvilken
åter visat sig ha god dragningskraft, kanske nu dock mest genom
Anna Petterssons utförande af titelrollen.

Nya Stockholm tycks, såsom sagdt, icke kunna få tillräckligt med
teatrar, enär vi, utom de nu nämda, under spelåret 1887—88 hade ännu
ett par: Folkteatern vid Ladugårdslandstorg i den gamla ända från 
Selinders tid på 1860-talet bekanta lokalen, och Kungsholmsteatern i
en för de flesta stockholmare nästan okänd trakt. Konsten står väl
icke synnerligt högt på dessa scener, men en afton i deras
salonger är kanske bättre använd än på många andra förlustelseställen,
variété-teatrarne inbegripna. Hvad som mest skadar teatrarne är
onekligen dessa »variétés» af olika slag, men af lika underhaltigt
värde och som måste räknas till Nya Stockholms olägenheter.

Icke äro de många teatersalongerna fylda hvarje afton, allra minst
under ett ekonomiskt dåligt år, men det är likväl icke få personer som
i dem tillbringa sina kvällar och sedan belåtna vandra hemåt.
Teaterbesöken i en stor stad ingå i dennes vanor och ha otvifvelaktigt
ett icke så ringa inflytande, vare sig i den ena eller den andra
riktningen. När konungen åker upp till slottet efter en afton i Stora
teatern, stannar stockholmaren och fröjdar sig åt glansen från den
kunglige förridarens fackla, öfvertygad om, att kungligheten, ännu
representant för hela samhället, icke kan, omständigheterna må under
vissa tider vara aldrig så ogynsamma, alldeles undandraga sig att
låta äfven en fackla lysa för den sceniska konsten.






XIII.

I den musikaliska verlden.

Nu är säsongen börjad.

»På hvilken konsert skola vi gå?  Hans v.
Bülow, den store pianisten, uppträder i afton i
musikaliska akademien; i morgon har Stora
teatern sin symfonikonsert; i öfvermorgon sjunger
Brogi, men så kommer Thursby hit, Pachmann kanske
också, och det säges, att vi få höra Poppers
violoncell.  Man talar äfven om möjligheten att ännu en
gång få höra Rubinstein, och säkert är att Franz
Friberg väntas till Stockholm, liksom Padilla och
Artôt-Padilla och Arma Senkrah...»

Det är hvad en musikälskare har att förkunna,
att vänta och hoppas.  Alla de utländska konstnärerna komma till
Stockholm.  Några af dem. komma just icke i sin ungdoms vår, knapt
i sin ålders sommar, men de komma likväl.  Abraham Lundqvist,
musikhandlaren, tager emot dem och behandlar dem på det
omsorgsfullaste, och öfrige musikhandlare, Abr. Hirsch, Elkan & Schildknekt,
Julius Bagge, John Jakobsson, m. fl., själfve ofta tonkonstnärer och
kompositörer, främja konserterandet af in- och utländska musikkonstnärer.

Nästan hvarje vecka från hösten till våren medför särskilda
musiktillställningar.  Konserter, matinéer, soiréer, symfoniaftnar,
kvartettsällskap, kammarmusik gifva oss namn af ett musikaliskt folk.  
När härtill kommer den stora operan, högtidlig som Lohengrin eller
lekande som Carmen, och operetten på Nya teatern, Vasateatern och
Södra teatern och gratismusiken, så må vi väl vara riktigt musikaliska.  
Frågar man en verklig kännare, skakar han kanske misstroget på
hufvudet och tillåter sig jämförelser med andra stora städer, särskildt
Köbenhavn, hvars musikaliska lif han sätter mycket högt.


»Stockholm är bortskämdt af operetten», säger man, »och
kafémusiken ...»  Bägge finna dock sina försvarare, och om den senare
heter det: »Tänk på hvad man bjöd den stora allmänheten innan
t. ex. August Meissner kom hit, och det till och med på
kyrkokonserter!» 

Utan att vilja hvarken för mycket upphöja eller nedsätta nya
Stockholms musiksinne, hvilket möjligtvis ej är af djupaste slag, må
dock erinras, att vi ha en rätt stor stam, vårt musiklifs »fasta stock»,
som företrädesvis besöker symfonikonserterna, aldrig försummar de
utländska virtuoser som komma hit, gärna infinner sig på de
Aulinska kvartetterna och anser för sin pligt att, aktivt eller passivt,
tillhöra det ena eller det andra af våra stora musiksällskap.  Detta
är ett sakförhållande som ej kan nekas.

Lika obestridligt är, att arbetsklassen
egnar en icke ringa del af sina fristunder 
åt sångöfningar samt att Stockholm
därför bland den klassen har ett stort
antal kvartettsällskap, hvilka visserligen
icke betyda något i konstnärligt afseende,
men så mycket mera i samhälleligt, främjare 
af goda tidsfördrif och hyfsade seder.

L. Norman.

Vi infinna oss en afton, då Stora
teatern ger symfonikonsert.  Det är fullt
hus.  Biljettprisen äro ock lägre än
annars.  Ej blott parkett, utan äfven
orkesterplatserna äro upptagna af allmänheten, och kapellet är
uppfattadt till scenen.  Hvart vi vända oss, se vi bekanta musikidkare,
tonsättare, konstgranskare och andra som företrädesvis älska musik.  
Saken är också, att det mest betydelsefulla i nya Stockholms
musiklif äro sannolikt dessa symfoniaftnar.  I kväll få vi kanske höra
Berlioz’ »Damnation de Faust» eller åtminstone hans »Symphonie
fantastique».  Berlioz är på modet i nya Stockholm. Låt oss höra
hvad man säger rundt omkring oss...

»Rytmisk och instrumental storhet...  Det är ju alldeles
märkvärdigt att den här fantastiska symfonien kunnat i nära sextio år
vara alldeles otillgänglig för våra konserter...  Nordqvist förstår
sin tid...  Han har brutit vår konservatism...  Det är han som gjort
Stockholms musikverld först riktigt bekant med Berlioz’ urkraftiga
skaparesnille... Inte var Berlioz någon musikalisk gudsförnekare för
att han ej underkastade sig slentrianen, inte... tyst!»

Kapellmästaren svänger taktpinnen.  Tonerna rusa genom salen.  
Underbart!  Dämpade pukor och horn, fioliner spelade med stråkens 
baksida, ofikleider och serpenter eller åt minstone tuber och basuner,
och tre harpor...  »Aldeles utmärkt!...  Å, den Nordqvist!»

Första afdelningen är slutad.  Bifallet är ännu kanske något
återhållsamt.  Det är svårt att komma sig för efter något så ovanligt.  
Berlioz är ett snille, det är visst och sant, han var det åt minstone
så länge han lefde, det måste nu erkännas, fastän det är snart ett
par tiotal af år sedan han dog...  »Hvad var Liszt!»...  »Den ha
vi nu hört tillräckligt!»  Men i alla fall vet man kanske icke riktigt,
huru man skall taga det efter första afdelningen.  De öfre lagren i
salongen veta det minst, tyckes det, och det är dock de som vanligtvis
både börja och hålla längst i med handklappningarna."

Så kommer fortsättningen.  Det varder alt mäktigare, djupare,
underbarare.  Salongens bifall växer i samma mån.  Man är slutligen
alldeles utom sig af hänryckning.  »Marche
du supplice» bisseras.  Fram med hr
Nordqvist!  Dundrande handklappningar...
Bravorop!...  Hofkapellmästaren bugar sig gång
på gång.

J. Dente.

Vårt hofkapell är förträffligt, men så har
det också haft lyckan att ega förträffliga
anförare.  Svenskar ha de icke alltid varit,
knapt en tredjedel, men vanligtvis ha äfven
utländingarne gjort sig till svenskar.  De ha
trifts så väl i våra förhållanden, i vår
musikaliska verld.  Man gör ej häller skilnad
mellan ursprunget, utan talar med samma
aktning, till och med samma fosterlandsstolthet om en Du Puy, som
om en Johan Berwald och skiljer icke als mellan en Foroni och en
Norman, en Dente, en Nordqvist eller en Henneberg.  Våra äro de
alla.  Alla ha de bidragit till lifaktigheten i vår musikaliska verld.

Bland de allra främsta i det afseendet var Ludvig Norman.  
Ännu på åttiotalet var han i verksamhet († 1885), och nya Stockholm 
står till honom i stor tacksamhetsskuld.  Ehuru i aderton
år orkesteranförare vid vår stora lyriska scen, var han kanske ej
synnerligt bevågen operamusiken, utan egnade sin kärlek åt djupare
musikverk, men det var dock under hans opartiska anförareskap som
Afrikanskan, Borneo och Julia, Lalla Bookh, Mignon och Carmen
först uppfördes på vår teater, som Richard Wagner där gjorde sitt
inträde och Ivar Hallström gaf uppslag till en svensk nationalopera.

Både medelbart och omedelbart uträttade Norman mycket för
musiklifvet i nya Stockholm och hans betydelse som tonsättare var
otvifvelaktigt af stor verkan.  Bland annat var det hans förtjänst att
genom åtskilliga tondikter, t. ex. hymnen »Rosa rorans bonitatem»,
motetten till Wallins »Jordens oro viker» samt flera körer ha åter
upplifvat a capella-sången, en väsentlig beståndsdel af ett musikaliskt
samhälles tillgångar.  Såsom musikgranskare egde han ej blott ovanligt 
säker insigt, utan äfven mindre vanlig förmåga att uttrycka sig
klart och med smak och han kriticerade utan att såra, var gentleman
äfven på det området.

Efter Norman steg Joseph Dente upp på kapellmästarpallen, satte
sig till och med framför pulpeten, hvilket i början ansågs högst
opassande och alldeles orimligt, men som sedermera med skäl antagits
till vana och nu mera alldeles icke stämplas såsom något otillbörligt.
Dente är, liksom Norman, stockholmsbarn och sin fiolin lärde han
först spela hos Eduard d’Aubert, den stockholmiserade braunschweigaren, 
fastän han sedan tog mästerskapet hos
Léonard i Bruxelles.  Redan vid femton års
ålder satt han såsom fiolinist i hofkapellet,
vid tjugutre år sångrepetitör, vid tretio
konsertmästare, fyra år därefter kapellmästare
och vid Normans afgång, 1879, kapellets
förste chef för operan.  Inom Stockholms
musikaliska verld har hans genom resor
och studier i främmande land utbildade
talang och smak varit af stor nytta, och hans
kompositioner, såväl orkestersaker, som
kammarmusik och sånger vid piano, sättas af
kännare högt, liksom han mycket värderas
såsom lärare vid konservatoriet i komposition och instrumentation.

Conrad Nordqvist, som utsågs till förste kapellmästare 1885, har
utbildat sig synnerligen i Sverige, fastän han studerat äfven i Dresden
och Berlin och vistats någon tid i Paris.  Hans inflytande sträcker
sig också utom Stockholm, enär han varit musikdirektör vid
Jönköpings regemente och marinregementet, men det är dock
hufvudsakligen i hufvudstaden han haft och har sin verksamhet, orgelnist i
Storkyrkan, kormästare och kapellmästare vid kungl. Teatern, sånglärare
vid nya elementarskolan och gymnasium, lärare i harmoni vid
konservatoriet och 1888 öfvertager han direktörskapet vid Stora teatern,
samlar dess krafter, styrker och stadfäster och söker till och med
ännu mer än förr inverka på det musikaliska lifvet.

R. Henneberg.

Såsom andre kapellmästare vid kungl. teatern har Richard
Henneberg redan visat hvad han kan uträtta.  Han är en af de främlingar 
som införlifvat sig med våra förhållanden och gjort sig till en af
våra, nu lika god stockholmare som någon af oss.  Han är dock af
födseln berlinare och hörde som gosse både till berliner domkor och
kungl. operan där, så fick han undervisning af den bekante dr
Wilhelm Rust, som nu är lärare vid konservatoriet i Leipzig, men redan
vid nitton år, 1872, gjorde Henneberg ett besök i Sverige, då med
Conrad Behrens, och kom så hit flere gånger, dels såsom pianist med
Trebelli och Wieniawsky, dels såsom orkesteranförare för tyska 
operor.  Därpå uppträdde han i Norge och var ledare af harmoniska
sällskapet i Bergen, men efter flere konstresor i andra land slog han
sig på allvar ned här 1878, var först orkesteranförare vid Mindre
teatern, därefter i sex år vid Nya teatern och antogs 1885 som
kapellmästare vid kungl. operan, och nu skall han medverka vid det
stora Nordqvistska konstföretaget.

*

Trappuppgången i musikaliska akademien.

Det är konsert i musikaliska akademiens stora sal.  Den ena
vagnen efter den andra rullar fram till någon af hufvudingångarne 
den ena åt Stallgatan, den andra åt Norra Blasiiholmsgatan.  De
musikälskare som infinna sig till fots tränga sig också in genom samma
dörrar.  Förstugan, kall och dragig, fylles af folk.  Man pälsar af
sig i stora kapprummet, som egentligen är en af akademiens lärosalar,
och så begynnes uppåtsträfvandet som är mödosamt nog uppför alla
dessa, visserligen rätt breda och något monumentala, men mycket
påkostande trappor...  Äro vi ej uppe ännu?  Nej, Excelsior!  Det är
uppgiften.  Slutligen kommer man dock upp, ifall man är ihärdig
och om man älskar musik.

Salen är stor, ganska enkel, kanske en smula tråkig, men
ändamålsenlig, och akustiken har under senare år vunnit ganska betydligt.  
Mellan de två offentliga ingångarna ligger kungl. logen, som prydes af
Gustaf III:s bild, en gåfva af Oskar II.  Den senares porträtt sitter i
orgelsalen.

Estraden i musikaliska akademien.

Antalet af biljetter som kan säljas till konserterna uppgår till
1,172, men med friplatserna för konservatoriets elever stiger hela
antalet af platser i salen och på läktarne till omkring 1,300, och när
det riktigt kniper med utrymmet, på mycket eftersökta konserter, fylles
med tacksamma åhörare en stor del af upphöjningen i salens
bakgrund, där de konsertgifvande ha sina platser.  Salen kan således
bekvämt rymma omkring 1,500 personer.


Nu äro vi hemma hos musikaliska akademien, hvars »bestämmelse 
är att främja tonkonsten i hela dess vidd».  Om också denna
stolta uppgift skulle vara väl vidsträckt, så är akademiens inverkan
på Stockholms musikaliska verld dock icke utan betydelse, och genom
sitt läroverk öfvar hon inflytande i hela landet.

»År 1771 den 8 september stiftades denna akademi
af ett snille på Sveriges konungatron», sade
musikaliska akademiens preses, då varande hertigen af
Östergötland, i det tal han höll vid årshögtiden den 17
december 1864.  Den som bland enskilda personer haft
största andelen i akademiens tillkomst var hofkapellmästaren 
Ferdinand Zellbell, organist i Storkyrkan.  
Han lyckades intressera åtskilliga konstfrämjare för
bildande af en sådan akademi.  Bland de förnämsta
voro öfverste kammarherren, frih. A. G. Lejonhufvud,
riksråderne grefvarne Adam Horn, C. Rudenschöld och
N. A. Bjelke, kommerserådet, frih. P. Alströmer, öfverste
C. J. von Qvanten, hofsekreteraren L. Lalin m. fl.  De
anhöllo hos k. m. om stiftandet af en svensk musikalisk 
akademi.

Afsigten med denna var att skapa en inrättning
som på en gång skulle vara ett musikaliskt kollegium och tillika undervisningsanstalt, 
men i början förfelades detta ändamål, emedan till ledamöter invaldes
förnämligast amatörer och högst få musikidkare samt att inga medel funnos för
aflönande af lärare.  För att afhjälpa sist nämda olägenhet användes behållningen
af åtta abonnemangskonserter, som gåfvos
1772 till akademiens förmån.  Därmed aflönades
lärare i harmoni, sång, klaver- och fiolinspel,
men året därpå voro pengarne till ända, och
lärarne tjänstgjorde sedan flera år utan lön.  
»Under det man gjorde alt för den kungl.
teatern», anmärker J. P. Cronhamn i sina
historiska anteckningar om akademien, »gjorde man
intet för akademien och dess skola.»

Akademien förunnades sedan inkomsten af
ett lotteri, men måste däraf lemna sex procent
till hofkapellet, som förut haft detta lotteri,
och procenten förvandlades sedermera till en
bestämd afgift af 55 rdr 26 sk. 8 rst.  Stundom 
gaf lotteriet vinst, stundom förlust.  Det
öfverlemnades slutligen, 1808, till kungl.
nummerlotteriet och k. m. beviljade en ersättning af 200 rdr banko.  De gamla
akademiska lotterihjulen såldes först 1827 och inbragte 32 sk. banko.

A. Rubenson.

V. Svedbom.

Efter många års bekymmer och bristande tillgångar, hvarigenom akademiens
läroverk, ehuru Karl Johan 1814 skänkte 10,000 rdr banko, gång efter annan
stängdes, fick hon ändtligen ett statsanslag af 1,700 rdr banko, hvilket 1848
ökades till 3,000.  Det utgår nu med 44,900 kr. årligen.  Hennes öfriga medel
hufvudsakligen donationer till stipendier, uppgå till 194,518 kr.

Den enskilda offervilligheten har ofta varit ganska stor, och akademiens
ledamöter ha vid flera tillfällen skänkt böcker, musikalier och inventarier.  Så
t. ex. skänkte grosshandlaren J. Mazér († 1847), utom 4,000 rdr banko till det
såsom akademiens filialafdelning betraktade »Mazerska kvartettsällskapets»
bildande, en större samling stråkinstrument, några förfärdigade af Mazér själf, samt
en betydlig musikaliesamling af 800 kvint-, sext-, sept-, okt- och nonetter, öfver
530 symfonier, 500 oratorier och kantater, 228 pianoverk, o. s. v. i alt
uppskattade till 30,000 kr.  Bland de större donationerna är också Bernhard v.
Beskows och hans friherrinnas å 20,000 rdr. rmt
samt grosshandlaren Aug. Abrahamsons (fru Euphrosyne 
Abrahamsons gåfvofond») å 25,000 rdr rmt.

Under mer än hundra år var akademien i saknad 
af eget hem.  Ledamöterne uppläto i början sina
egna boningsrum till samlingslokal.  Redan 1799
väcktes förslag att inköpa ett hus, men medel därtill
funnos icke.  Åren 1796—1830 lemnade ridderskapet
och adeln nödiga rum i riddarhuset.  Under 1830—57 
uppläts ett par rum i arffurstens palats, hvarjämte
akademien en tid var inhyst i gamla posthuset samt
i landskansliets hus.  Sedan 1857 var akademien
inrymd i hyrda lägenheter i f. d. Kirsteinska huset (nu
förvandladt till Hotell W6).  År 1850 föreslog
professor Cronhamn, att akademien skulle inköpa engelska 
metodistkyrkan (nu Betlehemskyrkan), och 1860 föreslog direktör C. Sillén (nu
akademiens kamrerare), att akademien måtte få begagna teknologiska institutets
hus vid Mästersamuelsgatan.  Andra förslag afgåfvos äfven.  År 1873 framlade
konung Oskar II för riksdagen en framställning om egen byggnad för akademien,
hvilket utan omröstning bifölls af båda kamrarne, som icke allenast stälde en
tomtplats å Blasiiholmen till akademiens förfogande,
utan äfven anvisade 190,000 kr. i byggnadsanslag.  
Ur egen kassa skänkte konungen en betydande
summa till byggnadens inredning, hvarjemte k. m.
vid 1877 års riksdag äskade till ändamålet 25,000
kr., hvilket ock beviljades.

F. Cronhamn.

J. Günther.

På hösten 1877 tog akademien sin nya,
långt ifrån vackra byggnad i besittning, och
året därpå försiggick i konungens närvaro
högtidlig invigning, till hvilken konservatoriets 
inspektor Albert Rubenson komponerat
en symfonisk inledning för orkester samt
Ludvig Norman en festkantat för soli, kör
och orkester till ord af Edvard Bäckström.  Under senare år ha flere
åtgärder vidtagits för den händelse eldfara eller »panik» skulle inträffa,
men öfver själfva lärosalarnes mindre ändamålsenliga läge och
inrättningar höras ofta klagomål.

Antalet af akademiens svenska och norska ledamöter får ej öfverskrida ett
hundra, af hvilka 80 manlige.  Vid 1888 års början var antalet 77, bland dem
16 fruntimmer.  Högsta antalet utländska ledamöter är 50, utan afseende på
kön.  De utgjorde vid detta års ingång 43, och bland dem finner man de
betydande namnen Garcia, Léonard, Masset, Gade, Hartmann, Gounod, Verdi, Pauline
Viardot, Clara Schumann, Joachim, Bülow, Thomas, Saint-Saëns och många
flera med verldsrykte.  Bland de äldste, den andra i ordningen, är den för äldre
stockholmare bekante operasångaren Belletti.  Den äldste svenske ledamoten är
frih. F. J. Wrede, invald redan 1837.  Den yngste, J. Sjöberg, invaldes ett halft
århundrade senare.  Till associerade eger akademien utse högst 40 inom riket
boende män eller kvinnor.  Dessa, f. n. 29, ega att bevista sammankomsterna,
men ha ej rösträtt.

Konungen är akademiens beskyddare, och första ledamöter äro
drottningen, kronprinsen med gemål, enkehertiginnan af Dalarne samt
prinsessan Eugenie.  Högsta ledningen utöfvas af preses som väljes
bland akademiens svenske, i Stockholm boende manlige ledamöter
och innehar befattningen ett år, men kan omväljas.  Af akademiens
tjugusju presidenter från stiftandet till närvarande tid finner man nitton
med adliga namn och ett furstligt.  Det sist nämda tillhörde n. v.
konungen, hvilken var preses från 1864 till sin tronbestigning.  Liksom
sin äldre bror, prins Gustaf, har han alltid varit stor vän och
främjare af tonkonsten.  Hans tal vid akademiens
årshögtider och minnesfester under åren 1864—71 
äro utgifna af akademiens bibliotekarie, som
försett dem med inledande öfversigt, anmärkningar 
och förklaringar.  Akademiens n. v. preses 
är justitierådet A. V. Åbergson, hvilken
gjort sig känd som stor musikälskare och visat
lifligt intresse för akademiens uppgift.

I. Dannström.

I förvaltningsutskottet sitta, utom preses,
sekreteraren, kamreraren och tre af akademien
bland hennes ledamöter valde svenske män.  
Sekreterare är f. n. tonsättaren, musikestetikern
och skriftställaren, fil. d:r Vilhelm Svedbom.  Kamrerare är sedan
1861 direktör C. Sellén, hvilken varit mycket verksam för nybyggnaden.

Akademiens förste sekreterare var statsrådet frih. Gudmund Göran Adlerbeth.  
De följande ha varit assessor C. F. Müller 1777—97; professorn och
tonsättaren m. m. P. Friegel som innehade tjänsten i fyrtiofyra år och lemnade
den först vid nittioett års ålder 1841; professorn, musikteoretikern E. Drake
1841—60; revisorn i kammarrätten, sångläraren och tonsättaren, professor J. P.
Cronhamn 1860—75. — Kamreraretjänsten har innehafts af assessor G. Olin
1771—72; kommerserådet, frih. P. Alström 1772; kanslirådet J. G. Psilanderhjelm
1772—82; riddarhuskamreraren M. Kirstein 1782—86; A. Qvarnström Andersson
1787—88; kommerserådet S. J. Chierlin 1788; kanslirådet H. Nicander 1788—89;
sekreteraren J. F. Bagge 1789—92; grosshandlaren A. Maulström 1793—1823;
presidenten P. Westerstrand 1823—51; expeditionssekreteraren D. Hadorph 1851—61.

I ett par rum i bottenvåningen finner man akademiens samlingar
af böcker och musikalier, hvilka äro väl värda att tagas i
betraktande.  De äro till stor del tillkomna genom gåfvor, och bland
gifvarne kunna, utom redan omtalade J. Mazér, nämnas konung Oskar 
II, kronprinsen, prinsessan Eugénie, grefve Gustaf Oxenstierna, grefve
P. A. Fouché d’Otrante, professorerne E. Passy, J. van Boom och
E. d’Aubert m. fl.  Akademien är nu i besittning af drottning 
Josefinas hela dyrbara samling samt erhöll 1866 det året förut upplösta
Harmoniska sällskapets musikbibliotek.  Den nu varande uppsättningen 
af tryckta och handskrifna exemplar har under senare år, tack
vare den närvarande vårdarens nitiska omsorger, erhållit betydande
tillökning.  I synnerhet är den svenska afdelningen, som förut
försummats, nu väl tillgodosedd, dock återstå här och där åtskilliga
luckor att fylla.  Hvad som finnes är till större delen katalogbelagdt 
af bibliotekarien Frithiof Cronhamn, som tillträdde sin befattning 
1883.

Såsom akademiens arkivarier och bibliotekarier ha följande personer förut
tjenstgjort: H. Ph. Jonsen (engelsman) 1771—72; G. G. Adlerbeth 1772—77; C.
F. Müller 1777—79, under hvars tid arkivariesysslan förenades med sekreteraretjänsten; 
P. Friegel 1797—1841; E. Drake 1841—60; 
W. Bauck, bekant pianist, kritiker och musikalisk 
skriftställare, 1860—77 samt fioloncellisten
F. Söderman 1877—83.

Bredvid biblioteksrummen förvaras den
ganska dyrbara instrumentsamlingen, hvars
märkligaste del utgöres af de ofvan nämda
Mazérska skänkerna samt åtskilliga
hindostanska instrument, förärade af
presidenten för musikskolan i Kalkutta, rajahn
Souríndro Mohun Tagore.

I. Hallström.

En vigtig beståndsdel af musikaliska
akademiens verksamhet är det under 
hennes öfverinseende stående musikläroverket som från 1865 kallas
konservatoriet.  Det förvaltas af en läroverksstyrelse, som består af
akademiens preses och sekreterare, läroverkets direktör och fyra valda
ledamöter, af hvilka två äro lärare på stället.  Närmaste ledningen
utöfvas af direktören som väljes för tre år.  Sedan 1872 innehafves
den befattningen af fiolinisten och tonsättaren Albert Rubenson.  Hans
företrädare var den inom musikverlden bekante f. d. artillerikaptenen,
professor O. F. B. Byström.

Konservatoriet skall förse riket med orgelnister, kyrksångare,
musiklärare vid offentliga skolor och musikdirektörer vid regementena,
men därjämte undervisa i alla till ett fullständigt högre läroverk
hörande ämnen.  Vid inträdet skall lärjungen vara minst tolf, högst
tjugu år, kan dock få vara tjugufem, i fall undervisning önskas i
orgel, sång eller komposition.  Afgiften är blott 5 kr. vid inskrifningen 
och 3 kr. för hvarje termin, hvaraf tre fjärdedelar läggas till 
stipendiikassan och den återstående fjärdedelen går till gratifikationer
åt elever.

Af konservatoriets tjugu lärare ha de fleste gjort sig ett namn
inom konsten.  Bland dem finner man fiolinisterne Fridolf Book och
C. J. Lindberg, fioloncellisten A. Andersen, pianisterna Hilda
Thegerström, Eugénie Claesson, O. A. Bolinder och G. H. Brink,
orgelspelaren S. A. Lagergren samt kapellmästarne J. Dente och C.
Nordqvist.  I solosång undervisar äfven Ellen Bergman, i kyrk- och
korsång Hj. Håkansson, och J. G. Kjellberg lär eleverna att blåsa
träinstrument.  Italienska språket bör ej vara obekant för dem som
studera musik, och därför kan en konservatoriets elev få lära sig det
af Elise Langéen.  I deklamation är Berta Tammelin, född Bock, den
bekanta skådespelerskan, en värderad lärarinna.  I musikens historia
och estetik lemnas undervisning af
akadedemiens sekreterare, dr Svedbom.

Då kungl. teaterns elevskola förlades
till konservatoriet, öfvertogs undervisningen
där af Knut Almlöf och bestrides nu mer
af Ludvig Josephson.  Särskild undervisning
i plastik meddelas af sångerskan och
skådespelerskan Signe Hebbe, som med så stor
framgång uppträdde på vår kungl. teater
samt på åtskilliga operascener i utlandet.

S. Saloman.

Seniorn vid konservatoriet, den som i
tretio år undervisat i solosång och ännu
arbetar med ominskad kraft, är en af Stockholms mest kända
personligheter, professor Julius Günther — en tid Jenny Linds, Matilda
Gelhaars, Bellettis och Delia Santas kamrat vid den lyriska scenen,
kungl. teaters gamle sångmästare som själf förut sjöng Fra Diavolo,
Don Juan och Almaviva, Robert och Stradella som ung och beundrad
operasångare och aktör.

Nya Stockholm räknar bland sig en till lefnadsåren ännu äldre
Don Juan och Almaviva, också nu sedan många år sånglärare, fastän
icke i konservatoriet utan i egen salong, och det är kompositören
Isidor Dannström, hvilken redan för fyrtiosju år sedan debuterade på
kungl. teatern och i tre år var en omtyckt operasångare, ännu en af
våra aktiva i musikverlden.

Vi nämnde nyss Signe Hebbe.  Hon är äfven enskild lärarinna
i sång och plastik och har till egna förtjänster som utöfvande
konstnärinna lagt den att verka för ett godt konstnärskaps fortbildande.  
I samma riktning verkar Fritz Arlberg, sångaren och skådespelaren, 
tonsättaren af melodiösa sånger, författare och öfversättare, hvilken
nya Stockholm återbördat från Köbenhavn.

***

Om, såsom här förut erinrats, knapt en tredjedel af kungl.
hofkapellets anförare varit svenskar, ställer sig förhållandet mellan de
inhemska och utländska tonsättarne hvilkas arbeten här uppförts ännu
ofördelaktigare.  Svenska operor tycktes under en lång tid höra till
omöjligheterna.  Hvarken den snillrike Franz Berwald eller Johan
Berwald eller den tyskfödde, i Stockholm bosatte Brendler och ej
häller den med operamusik något sysslande konung Oskar I utgingo
från svensk nationell ståndpunkt.  Men så kom Ivar Hallström och
af uppslag till en fosterländsk operadiktning.  
»Hertig Magnus och sjöjungfrun»
samt »Den bergtagna» skola i det afseendet 
alltid betraktas såsom epokgörande,
äfven om tonsättaren har större betydelse
såsom romanskompositör och pianist samt
pianolärare, på hvilket sistnämde område
han utöfvat stort inflytande.  Professor
Hallström var en gång jurist, men det är
länge sedan. Tidigt egnade han sig åt
konsten och svärmade med sin furstlige
vän, prins Gustaf, i musikens lustgårdar.  
Nu är han en af de framstående i vår
musikaliska verld och skapar ständigt något nytt.

A. Hallén.

Såsom svensk tonsättare äfven på operaområdet verkade också
tulltjänstemannen P. A. Ölander, ehuru han icke gjorde stor lycka
med sin femaktsopera »Blenda», åt hvilken Louise Pyk likväl lånade
sin präktiga röst och ståtliga figur.  Ölander skref äfven en symfoni,
en messa, åtskilliga stycken för kammarmusik m. m., men sitt största
anseende vann han som utmärkt fiolinist.

Större anseende såsom operakompositör åtnjuter Siegfrid Saloman, 
hvars »Diamantkorset» varit en af de mest omtyckta operorna
på detta årtionde.  Han har också komponerat »Karpaternas ros»
samt har nu igen en opera att bjuda på.  Svensk är hr Saloman
egentligen icke, eftersom han är född i Danmark, har studerat mest
i Tyskland och vistats i olika land samt först på äldre dagar slagit
sig ned i Stockholm; men genom sitt giftermål med den utmärkta,
nu aflidna svenska sångerskan och sånglärarinnan Henriette Nissen
har han införlifvats med svenska förhållanden, lärt sig älska dem och 
lefver nu midt bland oss, deltager med stort intresse i vårt musikaliska 
lif och har slutligen så försvenskat sig, att vi måste räkna
honom till vår konstverld.

Svensk äfven till födseln är Andreas Hallén, »Harald Vikings»
begåfvade kompositör och tonsättare till många andra musikverk,
kraftig anförare och sträng kritiker — grym, påstå misshandlade
virtuoser.  Hr Hallén kom hem från studier och verksamhetsår i
utlandet, såg på våra förhållanden, hörde på dem i synnerhet och fann
dem små.  Han har en reformators sträfvan och käckhet.

Talangfulla tonsättare finnas nog flera.  Där stiger Vilhelm Svedbom 
fram och bjuder på en kantat och fioloncellisten A. Andersen
skapar en symfoni.  Bland mera framstående företeelser i den musikaliska 
verlden under de senare åren är den
sist nämde tonsättarens två af orkester på
ett hundra personer utförda symfonier.  Så
ha vi Emil Sjögren, Valborg Aulin m. fl.

Konsertsångerskor som ej höra till
teatern äro ej många.  Saknad som sådan
är Hanna Nordblom, sedan gift med ofvan
nämde P. A. Ölander, men det är länge
sedan hon på konserter sjöng sin faders
omtyckta romanser.  Konstnärskallet måste
ej sällan vika för familjeomsorgerna.  Den
vi dock hoppas ännu i lång tid få höra
i konsertsalongen, sedan vi miste henne
på scenen, är grefvinnan Matilda Taube,
född Grabow, den yngsta af våra hofsångerskor, hvilka, i förbigående
sagdt, efter Jenny Linds död icke äro flera än två.  Den äldsta af
dem är den på sin tid högt uppskattade operasångerskan Matilda
Gelhaar, född Ficher, Adinas, Rosinas, Zerlinas och Isabellas
framställarinna för några årtionden sedan.  Men sällan har Stockholms
opera haft en sådan röst och en sådan sångkonstnärinna som
Matilda Grabow, och hennes bortgång från scenen var otvifvelaktigt en
af de svåraste förluster vår lyriska teater lidit.  Hon lefver dock, är
ännu ung och i full besittning af sin härliga stämma, och Stockholm
gläder sig åt vissheten, att grefvinnan Taube ingalunda är förlorad
för konsertsalongen.

Matilda Taube.

***

Kammarmusiken är också omtyckt af den musikaliska verlden
och intager ett högst aktningsvärdt rum.  Af den meromnämnde Mazér
lemnades, såsom vi redan anfört, 6,000 rdr i musikaliska akademiens
vård för att af räntan understöda ett sällskap som i Stockholm
skulle utföra kammarmusik.  Detta sällskap är det ännu lifaktiga
Mazérska kvartettsällskapet, som idkar musik i Handtverksföreningens
hus hvarje torsdag.  Bland sällskapets ursprungliga medlemmar var
den såsom vår förste fiolinamatör ansedde packhusöfverinspektoren
J. Falkenholm, hvilken tillsammans med J. J. Agrell, O. Munck af
Rosenschöld och sedan P. A. Ölander utgjorde den ansedda »Falkenholmska 
kvartetten» som med stor framgång under många år odlade
klassisk kammarmusik.

F. Book.

I början af 1870:talet fick samma musik nya förkämpar, i det
den inom konsten högt stående fiolinisten i hofkapellet, nu mera
konsertmästaren Fridolf Book, d’Auberts, Leonards och Joachims lärjunge, till
sammans med Fritz Söderman, Nordqvist, Hagemeister, Lindroth m. fl.
öppnade en följd af soaréer för
kammarmusik, på hvilka under många år de
klassiska mästerverken på ett utmärkt sätt
föredrogos.  Books förtjänstfulla företag med
det sant konstnärliga utförandet har under
senare år fortsatts af den unge fiolinisten
Tor Aulin jämte de framstående hofkapellisterne 
E. Sjöberg, G. A. Bergström och
C. B. Carlsson, och det är att förmoda,
det smaken för denna gren af tonkonsten
skall fortfarande blomstra och bära frukt
i vår musikaliska verld.

***

Då och då få vi höra en konserterande, som egentligen har ett
annat lefnadsyrke, men likväl måste räknas icke bland dilettanter,
utan konstnärer.  En sådan är Salomon Smith, hvilken väl icke är
stockholmare och lefver på sin konst, men ystadsbo och apotekare,
och likväl onekligen hör till vår musikaliska verld och ofta med sin
utmärkta, konstnärligt använda röst gifver glans åt hufvudstadens
musiktillställningar.

Konstnärliga musikälskare finner man hos oss i stora skaror.  
Det är ej solisterna blott som skänka oss musikalisk njutning.  
Massorna göra sitt till, och i orkesternummer samt körer finna vi godt
behag.  En afton ger t. ex. Stockholms musikförening stor konsert.  
Hon ryggar ej till baka för sådana mästerverk som Verdis Requiem
och har fattat sin uppgift i stor skala.  En annan gång består 
programmet uteslutande af svenska tonverk, och man får t. ex. höra August
Södermans ypperliga konsertuvertyr utförd af hofkapellet, Vilhelm
Svedboms kantat »I rosengården» till text ur K. A. Melins »Prinsessan
och svennen», Ludvig Normans musik till stycken ur samma skalds
»Humleplockningen», där fru Edling sjunger »Signes visa» och
Salomon Smith föredrager »Kung Hakes död».  Ivar Hallströms
»Blommornas undran» är ock med, men priset för aftonen tager kanske
Södermans kör »Hjärtesorg» med det af fru Edling utförda
solopartiet.

Sådant kan Stockholms musikförening åstadkomma, och hrr
Nordqvist, Svedbom och Edgren skörda i främsta rummet bifall för de
utmärkt inöfvade och väl anförda körerna.  Föreningen tyckes förnämligast 
sträfva efter konstnärlig verkan och låter därför ofta riktiga
konstnärer utföra solopartierna samt begagnar kungl. hofkapellet till
orkester, under det de egna medlemmarne utgöra kören.

Men så kom Andreas Hallén och stiftade en ny musikförening,
som skulle själf utföra alt.  Det är Filharmoniska sällskapet, som
under de senare åren utvecklat mycken verksamhet, stält sin uppgift
minst lika högt som musikföreningen och äfven ger stora musikverk,
t. ex. Max Bruchs här aldrig förr uppförda konsertopera »Odysseus»,
samt sådana poetiska arbeten som Hallströms »Sensitiva», Halléns
»Drömmen», Södermans »När den sköna maj» o. s. v., hvilka körer
utföras med mycken finess och jämnhet.

Filharmoniska sällskapet drager till och med ut till sångarstrider
i främmande land och försvarade käckt den svenska konstens banér
i Köbenhavn 1888.  När det icke lefver på fältfot i utlandet, hvilket
naturligtvis hör till undantagen, underhåller det här hemma en jämn
eld med Stockholms musikförening, men den som vinner därpå är
hela vår musikaliska verld, ty det är i verklig konst som dessa
sällskap söka öfverträffa hvarandra.

Redan 1820 stiftades Harmoniska sällskapet, som utgjordes af en kör på
120 personer samt en 40 man stark orkester, alla amatörer.  Förste anföraren
var konsul Lindqvister, en af stiftarne.  Sedan leddes kören af hofsångaren I.
Berg, orkestern af kapellmästaren J. Berwald.  Bernhard von Beskow var efter
1831 ordförande.  Småningom slappades sällskapets verksamhet och efter hela
sexton års oafbruten hvila upplöstes det 1865.  Redan fem år förut hade Nya
harmoniska sällskapet stiftats af Günther, Hallström och Norman.  Det verkade i
samma riktning, men vidsträcktare och kraftigare.  Kören bestod af 100 personer 
och anfördes af Günther.  Orkestern utgjordes först af amatörer, men från
1866 anlitades vanligen hofkapellet.  Det hela leddes af Norman.  Sällskapet
tycktes dock behöfva en omskapning, och 1878 gaf det sin sista konsert samt
upplöstes 1880.  Då stiftades Stockholms musikförening af Norman och Svedbom
samt kaptenen, nu mera majoren Nils Selander, och medlemsantalet uppgick
snart till ett par hundra aktiva och hundra passiva.  År 1884 stiftades 
Filharmoniska sällskapet och antalet medlemmar närmar sig nyss nämda.  Ordförande i
musikföreningen är major Selander, i Filharmoniska sällskapet kammarherren
A. Burén.

Ett stort antal af Stockholms ordenssällskap och föreningar till
olika ändamål ha egna sångkörer.  Den förnämsta af dessa är otvifvelaktigt 
Par Brikolls, hvilken åtnjuter ej ringa
anseende bland de verkliga musikvännerna
och som i många år haft samt fortfarande
har direktör Ludvig Ohlsson till anförare.  
Hr Ohlsson har såsom orgelnist i Klara
kyrka inlagt mycken förtjänst om vår kyrkomusik 
samt i många andra afseenden visat
sig såsom en verksam och talangfull
deltagare i vårt musikaliska lif, men det är
kanske i synnerhet såsom ledare af P.
B-kören han åtnjuter största anseendet hos
flertalet af allmänheten.

L. Ohlsson.

Många äro de kårer i den stora stockholmska musikhären vi
redan uppräknat, men flera finnas, och till slut se vi den ena
manstarka truppen efter den andra tåga fram, såsom Stockholms
sångförening, Typografernas sångförening, Kvartettsångarförbundet, m. fl.
m. fl. som vi på redan angifna grunder anse vara vigtiga företeelser
icke i konsten, men i samhället.  Kormästar
August Edgrens namn är redan nämdt ett
par gånger, och vi veta, att han innehar
den maktpåliggande befattningen af ledare
för operans kör samt att han äfven i
Stockholms musikförening sköter motsvarande
plats.  Den betydelsefullaste delen af hans
mångsidiga verksamhet är kanske dock det
arbete han såsom anförare nedlägger på
utbildandet af sången i ofvan nämda och
ännu flera föreningar af samma slag.  Den
sången må i främsta rummet betraktas
såsom ett förädlande nöje för sångarne själfva,
men den vill äfven låta höra sig offentligt, och allmänheten är
angelägen att få höra den.  I fråga varande sällskap gifva konserter, och
det inför en mycket talrik publik. Det kan utan fara för öfverdrift till
och med sägas, att dessa sångföreningars konserter ha största publiken,
visserligen icke den mest musikaliska, men den »kompakta majoriteten».

A. Edgren.

Studentkonsert!  Hvilken angenäm uppmärksamhet väcker icke
det ordet!  Så har det varit i Stockholm i fyratio år och så är
det ännu.  De konserterna måste räknas med till vår musikaliska
verld, ehuru de äro hvarken stockholmska eller egentligen konstnärliga.  
Stockholmarne och i synnerhet stockholmskorna äro fortfarande
entusiaster för studentsången.  Det friska, ungdomliga, förhoppningsrika, 
framtidshägrande finner alltid hänryckta beundrarinnor inom
stockholmsverlden, och uppriktiga beundrare saknas ej häller.  
Studentsångens anförare åtnjuta alltid stor folkgunst.  För ett par årtionden
sedan firades Oskar Arpi, då han i spetsen för sångens glada skara
drog in i hufvudstaden.  I nya Stockholm räckes välkomstbägaren
och segerkransen åt Ivar Hedenblad.

A. Meissner.

Det är många år sedan Wilhelm Davidson bjöd på concerts à
la Musard i Trädgårdsföreningens park vid Drottninggatan.  Det var
början till de stora trädgårds- och kafékonserterna som nu äro
utmärkande för Stockholm.  Tyskarne Schnötzinger och Weller voro
goda musikanförare.  Men hvad betydde de
mot deras landsman August Meissner, den
nu svensk vordne mecklenburgaren som snart
i två årtionden anfört orkestern hos Berns,
om somrarne, i paviljongen i Berzelii park,
de öfriga årstiderna i salongen, först i den
gamla, nu i den nya?  Hr Meissner kom
till Göteborg 1855.  Han var då endast tjugutvå 
år.  Efter fem års vistande der flyttade
han till Helsingfors, men slog sig ned i
Stockholm 1868, och den 1 oktober 1869
började han anföra orkestern i Berns salong.  
Där har han stannat och genom verklig god
musik gjort sig förtjänt af den stora folkgunst han åtnjuter.  Många
af hans medbröder, såsom direktör Sjöberg, den mångårige anföraren
för musiken på Hasselbacken, direktör Rosbeck på Blanchs kafé, nu
bägge aflidne, samt direktören I. G. Kjellberg vid Svea garde
och C. A. Kjellberg vid Andra lifgarde, hrr F. W. Ringvall, B. Fexer
m. fl. anförare för åtskilliga orkestrar ha också lifvat stockholmarna
med musikaliska aftonunderhållningar, men ingen så framgångsrikt
som kapellmästaren August Meissner.

Då Hugo Berns fann, att den dittills så rymliga konsert- och
kafésalongen icke vore tillräcklig för alla som ville höra August Meissners
orkester och naturligtvis på samma gång njuta af kafévarorna, köpte
han af Brödraförsamlingen en tillgränsande tomt och bygde med
ofantlig kostnad — mellan 7 och 800,000 kr. — en ny, stor och praktfull 
salong i förbindelse med den förra samt invigde den med en
glänsande fest i november 1886.  Stockholmarne strömmade till, bägge 
lokalerna fyldes, och allmänt förklarades, att något så praktfullt hade
man aldrig tänkt sig.  De som gjort vidsträckta resor i Europa,
intygade, att maken till Berns nya salong funnes icke på något ställe.

Vill man, kan man där få höra god musik, men nog är det mera
vanligt, att man hällre glammar vid glasens klang än med tillbörlig
uppmärksamhet följer den förtjänstfulle kapellmästarens och hans orkesters
aktningsvärda bemödanden att göra verklig tonkonst gällande.  Den
nya salen begagnas för öfrigt, liksom den gamla förut i många år, till
konsertmatinéer, där både in- och utländska sång- och instrumentkonstnärer 
låta höra sig.  Vigtigast är dock punschen på aftnarne.

Berns salong.

Berns nya salong hör
till nya Stockholm, men är
icke den nyaste af våra
konsertsalonger.  Man hade
länge önskat, att
hufvudstaden måtte få en sal
endast för musik, icke för
sådan och punsch.  Visserligen 
hade man musikaliska
akademiens stora sal och
stora salen i Hôtel W6,
men det var icke tillräckligt, 
och de salarne kunde
ej häller användas till
konsertrum hvarje afton.  
Några af dem som se våra
musikförhållanden i kanske
något ljusare belysning än
den verkliga trodde, att
Stockholm nog hade behof
af en lokal där man hvarje
afton finge höra god musik
utan förtäring.  Kapellmästar
Hallén längtade också efter en egen orkester i ett fördelaktigt musikrum, 
där stora musikverk kunde uppföras dag ut och dag in.

»En sådan sal skall jag bygga», förklarade hr C. O. Lundberg,
den store byggmästaren.  Det var naturligtvis en småsak för en
sådan byggherre, hvilken köpt gamla enkhuset och icke visste riktigt
hvad han skulle göra af enkhuskyrkan.  Hr Lundberg vände sig till
arkitekten Ludvig Peterson, hvilken vi nämt redan i ett föregående
kapitel, en af nya Stockholms mest framstående byggkonstnärer, som
1880 erhöll konstakademiens högsta pris och sedan såsom statens 
stipendiat i
några år
studerat i
utlandet.  
Hr Peterson 
ville
göra något 
egendomligt 
och
tänkte på
hvad han
skådat i
Sevilla och
Granada.  
Hr Lundberg 
gaf
arkitekten
fria händer,
och denne
gjorde själf
i de minsta 
detaljer 
upp ritningarna 
till
den nya
festsalen.

Parti af Sveasalen.

Till den
gamla
enkhusbyggnaden åt
Hamngatan bygde
Hr Lundberg 
ett nytt
hus åt
Smålandsgatan. Grunden 
lades 1885
och arbetet 
fullbordades i
februari 1888.  
Hela byggnaden upptager en yta af omkring 15,000 kvadratfot.  Upp
för en präktig uppgång genom den till trapphus nu förvandlade
enkhuskyrkan inkommer man i själfva salen och öfverraskas af den
skimrande arkitektoniska skönhet som där strålar mot den inträdande.

Salen är ett med husets tvärriktning jämnlöpande, dess två öfre våningar
upptagande rektangulärt rum af 85 fots längd, 64 fots bredd och 45 fots höjd.  
På tre sidor löper en ganska djup, af 14 smäckra kolonner uppburen läktare,
hvaröfver hvälfva sig 13 arkadbågar.  Salens fjärde sida upptages af en större
orkesternisch.  Dagsljuset inströmmar genom trenne större takfönster med
färgade glas.  Om aftnarne upplyses salen af omkring 600 glödlampor som hänga
dels i arkadbågarne, dels i taket samt i 30 amplar öfver och under läktaren.  
Till bröstvärnshöjd äro alla väggar klädda med plysch, i öfrigt liksom hvalfven
belagda med plastiska ornament, trogna afbildningar 
från Alhambra och Alkazar.  Orkesternischen
är till hvalffoten klädd med marmorstuck i
mönster som föreställa fajansinläggning.

E. Peterson.

Det hela är onekligen, såsom någon
uttryckt sig, »en skimrande, färgglänsande
drömsyn, en af de trolska bilder ur Tusen
och en natt man någon gång i sin fantasi
skapat sig, ett Aladins tjusande sagoslott,
framkalladt midt uppe i vår karga nord.»  
Hvarje detalj är ett litet mästerverk i och
för sig, och alt sammans en fullt harmonisk
förening af dessa särskildheter, verkande
med storartad helhet.  Den genom åtskilliga
byggnader förut fördelaktigt kände arkitekten 
har i denna sal åstadkommit något mer än vanligt smakfullt.  Att
vi visa hans bild här bland den musikaliska verlden och ej bland
öfriga byggkonstnärer har sin orsak just däruti, att den nya konsertsalen 
otvifvelaktigt är det arbete som hittills mest kännetecknat hans
konst.

Sveasalen är namnet, ehuru Alhambrasalen kanske vore en mera
lämplig benämning.  Den salen skulle nu öppna ett nytt skede i vår
aftonmusik.  Därför bygdes också en foyer för damer, ett det allra
älskvärdaste och behagligaste rum med marmorstuck å nedra delen
af väggarne i glänsande färger och där öfver plastiska ornament,
dyrbart tak med äkta träinläggning i afbildning efter Alkazar i Sevilla.  
Möblerna äro i samma stil.  Dess utom försågs lokalen med enskilda
rum och kafé, en stor matsal med tillhörande storartad köksafdelning
o. s. v. — alt i stort.

Kapellmästar Hallén trädde fram i musiknischen, der hans
orkester blott väntade på tecknet att börja ett storartadt musiknummer,
och så var den nya musikperioden öppnad.  Orkestern gjorde sin sak
förträffligt.  Kapellmästaren var den mest nitiske och kraftige
anförare.  Men publiken?...  Den infann sig icke.  Salen rymmer 1,140
personer, af hvilka 354 å läktaren, men det felades omkring 1,100
i fulla antalet, stundom visserligen något mindre, ett par gånger
kanske ännu mera.  Månne Andreas Halléns musik vore alt för kraftig 
näring för mindre härdade musikälskare?  Hr Gellerich, en i Stockholm 
förut känd musikanförare, nu senast hitkallad från Göteborg,
bjöd med sin trupp på lättare tonkonst.  Allmänheten fortfor att hålla
sig undan.  D:r Carl von Bergen höll föreläsningar, illustrerade af
god musik.  Några flere än förut infunno sig, men den stora salen
såg likväl öde ut.  Först då den franska skådespelerskan fru Thénard
där uppträdde, var kanske flertalet af platserna upptaget, och då
Björnstjerne Björnson höll föredrag om Gambetta, vardt salen i det
närmaste fullsatt.

Sveasalen.

De egentliga musikaftnarne kunde dock icke samla folk.  
Stockholmarne gingo fortfarande till Berns salong och lemnade ej häller
Blanchs kafé tomt, men Sveasalens verkligen ädla prakt lockade dem
lika litet som hr Halléns goda musik...  Punschen saknades i den
nya lokalen, och utan punsch, finner stockholmaren äfven den saftigaste 
aftonmusik odrägligt torr.  Byggmästar Lundberg hade nedlagt
ofantliga kostnader och velat lemna Stockholm en både i akustiskt 
afseende utmärkt och i utrustningen praktfull konsertsal, men han
hade glömt den dragningskraft som här är mäktigare än verldens alla
aftonorkestrar.  När han märkte sin glömska och sökte afhjälpa den,
sade myndigheterna nej.  Så slutade Sveasalens första vårtermin.

När sommaren kommer, vill äfven den mest musikaliska
stockholmare icke höra musik inom fyra väggar.  Då skall han ha frisk
luft, blomdoft och ångor af parkernas gräsmattor för att njuta af
tonerna, och så skall han ha ett bord och på det bordet flaskor och
glas.  Då ser den musikaliska verlden ut på det sättet, den nämligen
som har råd att sitta vid bord med flaskor i fria luften.  Den som
ej har råd till det, får nöja sig med dragspelen om söndagarne i
Hagaparken och på Djurgårdsbackarna samt då och då en dålig fiol,
men fiolerna äro i det närmaste undanträngda af »piglocken»,
dragspelens namn på folkspråket.

Positiven lefva, men äro ej så talrika som förr och få nu mera
ej låta höra sig på gatorna, endast på gårdarne och i gömda skrymslen.  
Men ännu komma Domenico och Bartolomeo och de andra från Parma
och Piacenza med egna positiv eller med ett som de hyrt af någon
»padrone» där nere i hembygden och de bo vanligtvis vid
Glasbruksgatan och ha ofta rätt talrika familjer, en och annan markatta,
några lärda foglar o. s. v., och alla måste de räknas till vår
musikaliska verld.

*



XIV.

En kunglig bal.

Ett tusen åtta hundra
vanliga människor och
fem hundra löjtnanter
— sade grefve ***, då han talade om de inbjudna till senaste
»kungabalen». Han räknade icke för högt, snarare för lågt, ty
bjudningskorten lära verkligen ha varit två tusen fyra hundra. Det är ej
obetydligt, men till staden Paris’ bal 1888 i Hôtel de Ville voro tolf
tusen bjudningar utfärdade, och den balen var icke kunglig.
Emellertid kan man ha roligt och finna det präktigt äfven bland 2,400, i
synnerhet då det är i Stockholms slott, kändt för utmärkta
anordningar och stor gästfrihet.

Kungabalen gifves nu alltid den 21 januari, Oskar II:s födelsedag, 
gafs förut en tid på Karlsdagen, en annan på Oskarsdagen och
ännu längre tillbaka också på Karlsdagen, och har ständigt tilltagit
i glans, är kanske nu mera ej alldeles så uteslutande förnäm, enär
äfven det borgerliga, att ej säga det rent folkliga elementet finnes där
i icke ringa mån företrädt, men därför ej mindre lysande, med icke
färre både vackra och högättade damer eller åt minstone ettdera
slaget, ej mindre präktiga och dyrbara toaletter, ej ringare antal granna
uniformer med skimrande stjärnor och band, icke mindre lifliga valser
och als ej trögare fransäser med den obligata balkonversationen.

Alla människor önska få vara med på kungabalen. Den som
en gång varit nog lycklig att erhålla ett bjudningskort kan, så vida
han ej bär sig riktigt illa åt, vara tämligen säker på att få komma
med på alla följande kungabaler så länge han lefver, ty står namnet
på listan en gång; får det nog stå kvar. Men det händer, att den
som ej förr varit med och är angelägen att se huru det går till själf
gör en liten påstötning och allra underdånigast låter förstå, att han
skulle känna sig ofantligt lycklig, om den höga nåden kunde beviljas
honom, hvilket bäst kanske går för sig genom att personligen göra
en framställning i hofmarskalksämbetet.

Den efterlängtade aftonen är inne. Slottet lyser starkt i den
mörka januariqvällen. Floder af ljus stråla ut öfver Norrbro och
strömmen, och Gustaf Adolf sitter och pekar på den strålande
kungaborgen. Vagn efter vagn rullar öfver Norrbro, och i hvarje sitter
åt minstone en hvit pelskappa, skymtar också kanske en uniformshatt
eller en i lyktskenet blixtrande hjälm. Vagnarne svänga af till
venster nedanför Lejonbacken och taga sedan vägen öfver Slottsbacken
in på borggården.

De som till fots begifva sig till balen, äro ännu flera, inga damer
naturligtvis, men så många mera af mankön. Fjäderbuskar och
pickelhufvor, »plymagerade» trekantiga hattar, kaskar, kepis och
anspråkslösare cylindrar glänsa i den kungliga ljusfloden, flytta sig alt
närmare ljuskällan, synas öfver Lejonbackens bröstvärn, försvinna i norra
hvalfvet och lotsa sig fram mellan vagnarne och en del af det
suveräna folket som icke fått bjudningskort, men infunnit sig på
borggården för att få åt minstone se en skymt af granlåten, så in i västra
hvalfvet, upp för den monumentala trappan, mellan ståtliga hoflakejer,
alt högre och högre, i alt starkare ljusflöde, mellan alt längre och
mera böljande sidensläp, i alt starkare trängsel klämda mellan pelsar
och uniformsrockar. Trappans ståtliga arkitektur tager sig i denna
belysning ännu stoltare ut än vanligt, på en gång kraftigare och mera
leende, kungligt välkomnande, stolt i sitt leende; men på hela långa
afsatser vid muren ha redan förut komna gäster radat upp sina civila
hufvudbonader, cylinderhattar af alla skapnader och åldrar, till och
med runda hattar, hårda och mjuka, pelsmössor i många former, en
förvånande utställning i den monumentala arkitekturen, illustrerad af
andra rader hundratals galoscher, som lättsinniga egare öfverlemnat
åt andras fria val, när balen nalkas sitt slut.

Huru finna en klädhängare i öfre förstugan? Alla synas
upptagna. En välvillig hoflakej letar dock fram en under högar af
öfverplagg, hjälper oss af med öfverrocken, stoppar våra galoscher i
bröstfickan, icke hans, utan vår öfverrocks — »bättre där än på golfvet»,
anmärker han med öfverlägsen verldskännedom.

Claque’n under armen, handskarne på, och så in i hofsalarne.
Klockan är nyss nio, och likväl är det nästan fullt i alla rummen.
Hvar och en tyckes ha önskat komma i tid för att få en god plats,
när det kungliga tåget nalkas. I en dörr till en af salarna — det
är där kanske som det egentliga högtidliga, det riktigt hofmessiga och
företrädesvis kungliga vidtager — står en högväxt herre med 
guldglänsande frack, behängd med stora och små stjärnor. En
stjärnkunnig man vid vår sida upplyser, att där finnas både storkorset af
da Conceigao och Uppgående Solen af första klassen, Zähringer-Löwen-orden 
med gyllene kedja, storkorset af Hvita Falken, riddarekorset af
Gyllene Lejonet, och många, många flera gyllene storheter. Till den
dekorerade fracken hör ett par hvita kaschmirbyxor med guldrand.
Den högreste bäraren af all denna prakt är konungens förste
hofmarskalk, han som skickat ut bjudningskorten och nu ber gästerna
vara välkomna. Ett par tusen händer trycker han i afton, ett styft
arbete, och i sitt »välkommen» lägger han något så hjärtligt
uppmuntrande, att hvar och en känner sig riktigt hemmastadd och
mången anser sig till och med vara särskildt föremål för kunglig nåd och
ynnest.

Hvart man blickar, ser man bekanta ansigten, personer ur olika
samhällsklasser och af olika åsigter. Frihandlare bredvid tullvänner,
konservative och baksträfvare midt bland liberale och framåtrusande,
högkyrklige och frikyrklige — alla äro lika välkomna i hofsalarne,
när det gäller att fira en kunglig födelsedag. Man tränger sig fram
mellan svenske ministrar och norska, utländska sändebud och Liss
Olof Larsson och alla ämbets- och tjänstemän vid statsdepartementen,
justitieråd, hofrättsråd och alla andra, råd. Där kommer
öfverståthållaren vänligt leende, och underståthållaren glammar i en glad grupp
af gamle professorer och unge löjtnanter. Genremålaren står i lifligt
samtal med fabrikören och nordstjärneriddaren och funderar, på, om
denne ej skall beställa en tafla, men det funderar fabrikören visst
icke på.

En mer än vanligt guldsmidd herre kommer och klappar er på
skuldran. Ni ryggar till baka, öfverraskad af så mycken
nedlåtenhet från en så lysande person. Det är ju er gamle vän,
grosshandlaren! Men hvem kan känna igen honom i denna guldbelastade drägt?
Det är hans generalkonsulsuniform. En annan grosshandlare har en
lika grann frack, men med silfver i stället för guld och så kommer
den ene generalkonsuln efter den andre i guld eller silfver, och ju
mindre stat de representera, dess grannare är uniformen.

Sak samma med diplomaterne, de äkta, som hålla staternas öden
i sina handskklädda händer eller för tillfället i sina broderade fickor
och som äro klädda i högröda, ljusgröna och himmelsblå frackar med
många slags granlåter. Ett par biskopar, svart med guld, själfve
ärkebiskopen i dylik uniform, men med serafimerbandet, ståtlig,
vördnadsbjudande och dock ganska tillgängligt leende. Uniformerna,
ordensbanden och stjärnorna glänsa öfver alt, men här och där synes en
svart frack, till och med utan en enda liten guldbit, och midt uppe
i de mest blänkande grupperna ser man kanske en mörk långrock
eller en rundskuren bondjacka.

Man har småningom trängt sig in i stora galleriet, men så
kommer man ej längre. Hvilket sorl midt i denna bländande prakt af
speglar, kandelabrar och ljuskronor, kraschaner och granna uniformer!
Hettan börjar kännas besvärande, men det låtsar man icke om. Man
hälsar på sina vänner, och sådana ser man här öfver alt, man
pratar till höger och vänster, skrattar och berättar dagens »on dit» samt
betraktar framför alt fruntimmerna som passera i den smala gången
som ännu hålles öppen mellan de tätt hoppackade herrarnas led. Det
är Stockholms förnäma damer som nu undergå mönstring, med långa
släp och en hel rad af anor, hvilka icke alltid synas, men som hvar
och en känner till, så vida man är en bildad person och kan
sin Anrep.

Stora galleriet är själfva glanspunkten innan man kommit in i
Hvita hafvet. Där har man tillfälle till ganska intressanta
iakttagelser i en riktigt storeuropeisk samling och likväl icke saknande den
fosterländska prägeln. Men så tystna plötsligt de högljudda samtalen,
och endast en hviskning löper genom mängden: »de kungliga!»...
Festtåget nalkas. Först en trupp storkors af Vendernas Krona,
Rumäniens Stjärna, Medjidieordens första klass, Monacos St. Carl och
Siamesiska Hvita Elefanten, för att icke tala om alla de gamla
europeiska ordnarne, i stora uniformen med gyllene nyckeln på medaljens
frånsida. Det är de tjänstgörande kammarherrarne, de som gå i
spetsen för det kungliga framåtskridandet, och efter dem kommer på
ett led, för förnäm att ha någon sidokamrat, konungens tjänstgörande
öfverste kammarherre, närmaste företrädare till konungen själf, hvilken
i generalsuniform med briljanterade ordnar, högrest och majestätisk,
men leende och vänligt nickande åt de djupt bugande, tätt packade
leden på ömse sidor, uppenbarligen gläder sig åt att se så många
personliga vänner omkring sig. Han leder kronprinsessan, ung och
vacker, i en utsökt smakfull toalett, den aftonen kanske af
sammetsbrokad i matt rosafärg, prydd med buketter af rosor och diamanter
samt draperi af silkestyll, broderad med paljetter i guld och silfver.
På håret synes en »ägrett» af rosa plymer med diadem af briljanter
och safirer. Det praktfulla halsbandet består ock af dylika stenar
med stora hängande knäppen af briljanter. Äfven kronprinsessan
bär ordnar och har konungens porträtt i briljanter... Briljant är
onekligen det hela.

Efter detta höga par kommer kronprinsen i sitt husarregementes
lysande uniform, prins Oskar, ännu vid senaste hof balen kunglig
höghet, i flottans uniform samt »blå prinsen», hertig Karl, i lifgardets
till häst. Prins Eugéne är icke med. Han sitter i sin atelier i Paris.
Drottningen saknas äfven. Hennes hälsa tillåter henne icke att
deltaga i en sådan fest. Men efter de kungliga komma hofvets damer,
alla hvitklädda, mycket, mycket hvitare än hofherrarnes hvita benkläder 
och naturligtvis mycket intressantare, hvita vårskyar i januarinatten.

När den sista hvita skyn dragit förbi, tilltäppes den smala
gången, där det kungliga tåget dragit fram, och nu är hela stora
galleriet en enda röra af uniformer och svarta frackar, hvilka alla sträfva
mot galleriets bakgrund, men tills vidare icke komma längre, ty där
stöter man åter på de hvita kaschmirsbyxorna med guldränderna,
hvilka, sedan de kungliga försvunnit för hopens blickar, hindra alt
vidare framträngande. Ingen får slippa fram förr än kuren i ett inre
rum för diplomatiska kåren m. fl. är afslutad. Man måste intaga en
afvaktande ställning, och det är icke så lätt i trängseln, men man
tröstar sig så godt man kan med sina medväntande.

Slutligen draga de hvita benkläderna sig undan, och framgången
är gifven. Gästerna strömma in i »Hvita hafvet», en af Europas
vackraste danssalar. Vid balen 1888 var han ännu mera bländande än vanligt.
Målningarna i taket hade året förut restaurerats af Gillis Hafström, och
kronorna för den elektriska belysningen, hvilken funnits redan vid en
föregående sådan bal, voro höjda, hvarigenom ljuset ännu kraftigare
kastade sig öfver förgyllningarna och de stora spegelytorna. På östra
långsidan var den kungliga »estraden», den mest upphöjda plats för
aftonen, prydd med ett draperi af blått sammet, strödt med små
gyllene kronor och kantadt med hermeliner samt med kunglig krona
och riksvapnet i färger. Upphöjningen var omgifven af höga
palmträd samt smakfulla grupper af andra ädla trädslag, bladväxter och
blommor. Där taga de kungliga plats, och där sitta rikets förnämsta
damer samt främmande sändebuds fruar. De kungliga samtala med
åtskilliga på dessa platser, men så släppes den dansande ungdomen
fram, och länge dröjer det icke förr än hofbal-musikdirektören Ekdahl
höjer taktpinnen, och orkestern spelar upp den mest förledande vals,
en riktig Waldteufel som ingen ungdom kan stå emot, vore den också
ett godt stycke in i medelåldern. En kunglig kammarherre, en dito
adjutant och gardesmajor äro dansens ledare, biträdda af två eller
tre kavaljerer hos arffurstarne.

Det ena paret efter det andra dansar ut, och hela den för
dansen afsedda delen af salen är snart fyld af hvirflande löjtnanter och
unga damer, som kunna känna sig yra i hufvudet för mindre än så.
Balen är af lifligaste slag och fortgår så hela aftonen. Den dansande
ungdomen har alldeles »gudomligt roligt». Här är intet tvång, ingen
stel etikett, endast ungdom och nöje.

I andra hälften af salen skocka sig åskådarne, och de ha ej
mindre roligt, tyckes det. Bland dem göras iakttagelser och
anmärkningar, än blyga och aktningsfulla, än djärfva nog och ej så litet
närgångna. Först och främst måste man ha reda på med hvilka de
kungliga dansa. Konungen själf valsar icke, men i första fransäsen
för han i afton kronprinsessan, sedan den senare förut dansat vals
med prins Oskar, och kronprinsen valsat med en dotter till
excellensen utrikesministern samt prins Karl med en fröken, hvars far är
beredd att gå in i ministären. Fransäser, valser och polkor följa på
hvarandra, och excellensen statsministern tillåtes i fransäsen föra
kronprinsessan vis å vis det stora tyska rikets sändebud och makan till
det stora ryska rikets militärattaché. Löjtnanter få också dansa med
kronprinsessan, till och med en löjtnant som icke är adelsman.
Sådant är vårt tidehvarf. Längre ned än till löjtnanter har det ofrälse
likväl icke ännu hunnit. En ofrälse kungl. sekter får ännu ej något hopp.

Det är om sådant och mycket mera man samtalar i den tätt
packade människomassan i salens nedra del, men der hviskas också
politik och ej så litet statsekonomi och man yttrar sina farhågor för
spanmålstullen och teateranslaget. Några äldre herrar draga sig ur
trängseln och slå sig ned här och där i våningen för att mera ostörda
kunna afhandla några vigtiga frågor samt komma öfver ens om ett
viraparti till aftonen därpå, så vida det icke skulle hindras af plenum
i kamrarne.

Men man lefver icke af bara iakttagelser och politik med
statsekonomi och vira i perspektiv, ej ens af Fahrbaeh-polka eller
Ekdahl-vals. Man behöfver också något invärtes, äfven om man dansar med
den mest förtjusande förnäma fröken eller den intressantaste unga
grefvinna, och den förtjusande damen längtar efter en glace, skulle
hon också dansa med den »gudomligaste valsör», och derför fylles
mellan danserna vestibulen som leder från Hvita hafvet till
kronprinsens våning. Där fortsättas de lifliga samtalen och utbytet af blickar
och artigheter under det champagne och seltersvatten af majestätiske
lakejer i kungliga livrét utan uppehåll hällas i ständigt framräckta
glas. Det är ett litet extra paradis, denna till buffet förvandlade
vestibul med blommor och gröna växtgrupper och glada ungdomspar.

Det är en half timme före midnatt och tiå, att supera. Till och
med långt förut har man börjat därmed en trappa ned, i
ordenssalarne, där gudarne af lägre ordning — gudar äro alla som infunnit
sig på slottet denna afton — få sin ambrosia och nektar, men
ambrosian ser efter en half timme just icke synnerligt inbjudande ut.
och nektarn flyter ej blott i gudarnes strupar, utan äfven på
bordsdukarne. Det är visst ett olympiskt gästabud, men gästerna betänka
Kunglig bal.
ej alltid hvar de äro, och för att komma åt rätterna, af hvilka dock
så tillräcklig mängd finnes, föres ofta ett allas krig mot alla. Det
går i mer än ett afseende hett till i denna afdelning, och nog är det
ofta mycket hyggligare på en helt vanlig huggsexa, vare detta sagdt
utan att vilja säga något ondt om gästerna i ordensrummen. Annorlunda 
ser det naturligtvis ut i gästvåningen samt i drottningens yttre
och inre matsal. Där är det riktigt olympiskt. I gästvåningen få
de sin aftonmat som ha majors rang och deras damer. I den
yttre matsalen bespisas gäster från och med generaladjutants till och
med öfverstes rang tillika med damer och i drottningens inre matsal
äta de kungliga, statsråd, diplomater samt personer af generalmajors
rang och därutöfver tillika med dessas damer.

Efter supén serveras kaffe för ordenssalsgästerne i öfra våningen,
och trängseln till kaffebordet är stark och ihållande. Många stanna
vid kaffekoppen och likörglaset. Andra draga sig åter in i balsalen.
Men nu komma de dansande som superat i gästvåningen, ett festtåg
af glad och lysande ungdom, och med, lätta steg ila de åter ut i Hvita
hafvet. Nu börjas kotiljongen, hvilken visst icke är afskaffad på
hofvet, ehuru man försökt att tränga ut den ur enskilda kretsar. Den
måste man naturligtvis vara med om, i fall man har rätt till
det, eller åt minstone se på. Men så höres här och där bland
herrarne: »Om vi nu skulle gå till Kung Karl?» Konung Oskar har
under hela aftonen gått omkring och samtalat med sina gäster. Han
vet alltid att finna samtalsämne, är alltid vänlig och hjärtlig och visar
detta i hög grad på de kungliga balarne. Gästerna buga och småle,
stamma och buga om igen, men tyckas känna sig mycket lyckliga
öfver den kungliga vänligheten.

Så utrymmas småningom de kungliga salarne. Klockan har slagit 
ett.  Nu gäller det att återfinna sina öfverplagg. Lycklig den som
har claque’n fortfarande under armen och galoscherna i öfverrocksfickan, 
ty öfverrocken själf brukar man verkligen få tag uti. Men den
som stält galoscherna vind för våg i trappan och satt hufvudbonaden
att hålla dem sällskap är ej säker på att återse dem, men finner
naturligtvis en annan hatt och ett par andra galoscher, och det kan ju
hända, att den hatten icke är alt för stor samt att galoscherna ej
äro så små, att man åt minstone får tårna i dem och kan på det
sättet forsla sig till Kung Karl.  Damerna packas in i vagnarne, men
det är icke sagdt, att den manlige ledsagaren också kryper in i
vagnen. Han behöfver frisk luft och vill se huru det går till på nyss
nämde kafé och därför går han till fots dit och tänker bara »titta in».

Under en lång följd af svenska kungabalar har det hört till de
manlige gästernas sedvana att efter slutad bal titta in på kafé Kung
Karl, men har man väl kommit dit, måste man stanna för att på ett
värdigt sätt kröna festen med folksången, fuktad af åtskilliga dryckesvaror. 
Det är naturligtvis de unge manlige, men ett och annat
gråskägg räknar sig dit, af idel tillgifvenhet för konungahuset naturligtvis. 
Redan vid ett-tiden på natten äro många balgäster åter samlade.
Klockan tu finnes icke en enda ledig plats. Alla rummen i två
våningar äro fylda med militära och civila uniformer, svarta frackar
med och utan stjärnor, men med hvita halsdukar.

Alla klinga med hvarandra, alla äro bekanta, alla tala på en
gång om den lyckade balen. Här och där stiger en särskild festtalare
fram och föreslår en skål. Men så slås dörrarne upp, och med knapp
nöd tränger en ny skara in i rummet. Det är sångarne, de som
företrädesvis kallas »sångare» och som draga från rum till rum för
att sjunga folksången, liksom icke alla andra sjöngo den sången både
före »sångarnes» ankomst och sedan de aflägsnat sig. Kraftiga
hurrarop höjas.

Klockan är fyra. De flesta draga sig hemåt. Möjligt är dock,
att ett litet slutet sällskap frukosterar klockan sex. Men då är
efterspelet vanligen snart till ända, och så har man endast minnet kvar
af den lysande festen i konungaborgen och det glada efterspelet hos
Kung Karl — något egendomligt stockholmskt.






XV.

På middagar och supéer.

Ovanligt är det icke, att en stockholmare som
»lefver med i verlden» mottager fyra eller fem
middagsbjudningar i veckan under tiden mellan
nyåret och påsk samt att han lika många
gånger bjudes på supé, med dans, om han är
ungkarl och ännu valsmessig, med spelparti kanske
om han hör till de gamle herrarne. Alltid är det mycket folk
på supéerna, och balerna äro. alltid »animerade». De riktigt stora
middagsbjudningarna börja kanske något inskränkas i nya Stockholm,
men äro ännu visst icke afskaffade. De ha i lång tid varit herskare
i vårt hufvudstadslif. »Vi äro tvungna att se folk hos oss», säger
frun i huset; »vi ha så stort umgänge» ... »Det är nödvändigt för
min ställning», förklarar mannen till en förtrogen. Och så bjuda de
i hop så stort antal som möjligt. Alla höra de till »umgänget», fastän
det nog händer, att värden icke känner igen dem alla samt att
värdinnan kommer i förlägenhet, då hon skall för hvarandra föreställa
två af husets »närmaste vänner».

Det är för de stora bjudningarna som man har en stor våning
och i synnerhet en stor sal hvilken användes både till matsal och
danssalong. Så stora matsalar känner man icke till i andra lands
enskilda våningar, och i Paris skulle man finna dem ofantliga. Här
måste de finnas, ty här ingå de i de fosterländska sedvanorna och
utgöra inhemska kulturprof.

Matsalen är möblerad i ek, stor och tung och med bildhuggeri.
Stolarne äro så stela med de höga ryggstyckena och så vigtiga, att
man skall vara en stark karl för att lyfta dem, och »buffeten»,
fordom kallad salsskänk, är ett vidunder i omfång, men ett vidunder
med fördelaktigt utseende och prydd med antika silfverpjeser. Här
är alt antikt som är hundra år, kanske också något yngre, alldeles
oberoende af stilen och tillverkningsorten. På en hylla som afslutar
den höga träpanelningen och löper kring alla väggarne eller åt
minstone längs den förnämsta långväggen finner man tallrikar, muggar
och mångahanda krukmakargods i gammal fajans, majolika kanske,
kärl från Rhein och andra berömda »potterier». Alt är »antikt».

Men gästerna införas icke genast i matsalen. De proppas in i
salongen, fordom kallad förmaket, i kabinettet med de små förtjusande
rococomöblerna, också »antika», och i herrns rum i renässansstil, ja
kanske till och med i sängkammaren, hvilken i Stockholm icke är
något afstängdt och för obehöriga otillgängligt rum. Öfver alt är
det fullt med möbler och öfverfullt med gäster på och mellan sofforna,
kåsöserna, fåtöljerna och stolarna. Möbelformerna äro alt mera raka,
stela och högtidliga, gammaltyska och obekväma till och med i
fåtöljerna och i tvärraka soffan under väggbrädet, ty äfven i salongen
finnes ett sådant bräde, en hylla med åtskilliga kuriositeter. För att
gifva omvexling åt de jämnlöpande linierna, stänges en möbel hit, en
dit, men de se ej ledigare ut för det. I herrns rum, ofta det minsta
och obekvämaste, äro möblerna allra allvarligast, men där står
skrifbordet på sned midt på golfvet, alldeles oberoende af dagern och
utrymmet. Det skall se otvunget ut,

Det är icke behagligt att kryssa fram mellan alla dessa raka
linier och rätvinkliga hörn i de öfverfylda rummen, men det är åt
minstone icke så tomt och uttrycksfattigt som i gamla Stockholms
glest möblerade boningar med få eller inga bekvämligheter längs de
kala väggarne med några få kopparstick. I nya Stockholms salonger
ser man åt minstone ett och annat konstverk. Här finnes Sveriges
allmänna konstförening, och nästan hvarje år har man ett lotteri för
det eller det välgörande ändamålet, för nordiska muséet,
konstnärsförbundet, idiothemmet o. s. v., och alt detta bidrager att göra våra
hem någorlunda konstnärligt utrustade. Konstverk köpas icke i nya
Stockholm, de vinnas på lotteri, men det gör ju icke något till saken,
då man ser dem i den fina salongen hos den gästvänliga familjen
som är känd för sina utmärkta middagar.

»Det är väl aldrig gående bord?» hviskar en herre med ängslan
till sin närmaste granne i salongen.

»Jo, det vill jag hoppas», svarar den andre. »Kan man vara
mera fri än under en gående middag? Man tager för sig hvad man
vill och huru mycket man vill, slår sig ned hvar man finner för godt,
väljer sitt sällskap, är oberoende och fullt själfständig.»

»Tackar ödmjukast! Man kämpar om matbitarne, liksom man
i lifvet kifvas om brödstyckena, får en gaffel i nacken, en såsskål på
ryggen, ett glas vin öfver västen. Man är knuffad och trampad, skall
passa upp på damerna, är slaf och det utan födar, är....»

Klagovisan afbrytes af vaktmästarne med smörgåsbrickorna och
de förtroendemän som bära bränvinsflaskorna. Äfven smörgåsbordet
är gående, och detta är onekligen ett framsteg. Det finnes familjer
som gått ännu längre och afskaffat hela »institutionen», det gamla
fosterländska bruket att taga »helan» och »halfvan», kanske äfven
»terzen» samt proppa magen full med viktualier redan innan man
kommer till det egentliga middagsbordet. Alla ha dock icke ännu
vågat taga steget fullt ut, men onekligt är, att dit syftar nya
Stockholm. Tills vidare läpjar man på en kummin, renadt eller aquavit,
tager en liten tunn smörgås med tilltugg och är icke i något afseende
öfverlastade när man träder in i matsalen.

Herrarne bjuda naturligtvis damerna armen, ty ännu kan icke
någon kvinna, vore hon än aldrig så frigjord, gå ensam från
sa-longen till matsalen. Hon måste ha ett stöd; och är hon väl
inkommen i salen, måste ledsagaren skaffa henne, i fall det är gående
bord, en god plats, måste springa efter mat åt henne, måste se till
att hon har något att dricka samt att hon får godt sällskap.

Det är gående bord äfven denna gång, ty herrskapet X. har så
ofantligt stort umgänge, och matsalen är lämpad därefter. Men dessa
ociviliserade tillställningar som hörde till det Stockholm som lefde
omkring midten af århundradet, något förut och långt efter, tyckas
lyckligtvis vara på väg att afskaffas och öfverlefva kanske icke
adertonhundratalets slut. I deras ställe har man redan nu till en del åter
fått dessa behagliga gästabud, där man ordentligt sitter vid ett
gemensamt bord, äter, dricker och pratar i all sköns lugn, känner sig vara
medlem af ett bildadt samhälle och icke tillhöra en halfvild hord som
slåss om maten och trampar under fötterna ej blott sin nästas
liktornar, utan alt hvad godt skick heter. Ett »sittande bord» är det
som egentligen skiljer det bildade samhället från det obildade.

Timmen för en middagsbjudning är nu vanligen klockan fem,
sällan tidigare, men ej häller senare. Antalet af gäster kommer
naturligtvis att inskränkas genom det allmänna återvändandet till de
sittande borden, men i de flesta fall öfverskrides ännu det högsta som
en god föreskrift påbjuder — »ej flere än sånggudinnorna». Att ej
»färre än gracerna» förekomma, faller af sig själft. Välplägnaden är
ungefär densamma, antingen man sitter eller går, och sällan olika i
olika hus, äfven om förmögenhetsförhållandena äro ganska skiljaktiga,
i allmänhet lika god som tillräcklig, ej sällan öfverflödig.

Stockholms »societet» har mer än en gång haft aktningsvärda
afsigter att göra inskränkningar i det öfverflödiga kalasandet, men
någon afgörande förändring har likväl icke kommit till stånd. Med
ett eller annat års mellantid uppdyker alltid en försäkran, att nu skall
det vara slut på all kräslighet och nu skall den största sparsamhet
iakttagas. Men det stannar alltid vid blotta försäkran. I början af
1870-talet stiftades en måttlighetsförening, hvars medlemmar förbundo
sig att icke bjuda sina gäster på mer än sex rätter, men föreningen
dog af dålig matsmältning. Några efterföljare ha ej haft längre lifstid.

I allmänhet är den mat som bjudes på våra middagar, såsom
sagdt, god, kan någon gång vara utsökt fin. Det är fransk kokkonst,
heter det, men det är en »sanning med modifikationer», ganska
betydliga sådana till och med. Högst sällan t. ex. användes spett vid
stekens tillagning, hvilket dock, äfven i ganska blygsamma kök, alltid
är oeftergifligt inom den franska matlagningen. Grönsaker förekomma
här icke i tillräcklig mängd, men tillagning af en sallad börjar man lära
sig. Endast undantagsvis förnimmes ett inlägg från vetenskapen till
vår matlagnings fromma, men det fins dock i Stockholm en
vetenskapligt bildad läkare, d:r Ch. E. Hagdahl, som tagit saken om hand
och inlagt stor förtjänst i det högst hälsovigtiga ämnet genom
utgifvandet af sitt lika fullständiga som i alla afseenden intressanta verk
om »Kokkonsten såsom vetenskap och konst, med särskildt afseende
på hälsoläran och ekonomiens fordringar».

Kockar äro sällsynta här, förekomma endast i spridda exemplar,
och mest hos utländska diplomater. Skickliga kokerskor är det ondt
om, men vid middagar och supéer anlitas ofta s. k. kokfruar,
personer af yrket, hvilka gjort till sitt lifs uppgift att så godt de förmå
tillfredsställa våra finsmakare och som verkligen lyckas någon gång.

Till utbildande af skickliga husförestånderskor ha under senare
år uppstått hushållsskolor, hvilka erhållit goda vitsord, men för
utbildande af verkliga konstnärer och konstnärinnor i den högre
matlagningen finnas ännu inga undervisningsanstalter, ehuru de nog komma
med tiden, dä de flickor som tagit en vacker studentexamen och egnat
sig åt kemi böra ha företräde vid inträdespröfningen, vare detta sagdt
på fullaste allvar. Behofvet af bildning gör sig i vårt samhälle alt
mera gällande, och en så vigtig befattning som tillredande af
människans föda borde aldrig anförtros åt en obildad person.

Emellertid sätter man sig nu till det med blommor i fina vaser
och kristallskålar samt med mer och mindre smakfulla uppsatser
prydda middagsbordet och låter sig väl smaka af rätter, vid hvilkas
tillredning just icke så stor bildning och vanligen aldrig en smula
kännedom i kemien gjort sig gällande. Man har en så mycket mera
bildad bordsgranne, hvilken kan tala om både Arvid Ödmann och
Caroline Östberg, om Innocensen och Amaranten samt till och med
bar icke blott sett »Rosmersholm», utan äfven läst en god del af de
många djupsinniga utläggningarna och som finner det obegripliga
ofantligt intressant, under det damen på andra sidan, så filosofie
kandidat hon än är, eller kanske just af den orsaken, förklarar den vara
galen som grubblar öfver Ibsen och ännu mera den som öder bort
tiden med att läsa hans uttolkare. Ni finner er road, dricker först
med den ena grannen, sedan med den andra, höjer ett tredje glas
mot en vän midt emot, uppmanas af värden att med honom tömma
ett fjärde och finner tillvaron ganska dräglig.

Det är fortfarande franska viner som mest drickas. I förra
århundradet hade rhenvinerna öfverhand. De förekomma nu i färre
antal än de spanska och iskänkas vanligen endast efter fisken. På
finare middagar bjudes Constantia till deserten, någon gång under
middagens lopp Capri, men för öfrigt äro vinsorterna nästan lika
oföränderliga som maträtterna, och Stockholm torde icke ha många
verkliga kännare, skulle äfven de som anses för sådana vara ganska
talrika.

Redan vid första glaset ofvanpå soppan, vanligen bordeaux, ehuru
en och annan äldre finsmakare föredrager sherry eller madeira,
dricker värden sina gäster till i samlad trupp, och sedan vidtager det
enskilda »tryckandet». Det är ej i Stockholm som i Köbenhavn, att
skålarne börja redan vid första rätten och sedan fortgå oafbrutet,
enär hvar och en af de manliga gästerna där anser sig fela mot godt
bordskick, om han icke stiger upp och föreslår en skål samt gör detta
i ett så långt tal som möjligt, hvarigenom middagsätandet i väsentlig
grad inskränkes och de enskilda samtalen nästan helt och hållet
undertryckas, så mycket mera som det nog händer, att hela
bordsällskapet mellan hvarje skål, äfven på ganska fina, till och med officiela
middagar, unisont afsjunger en och annan sång på ett halft tjog
strofer.

En dansk middag är egentligen en tal- och sångsammankomst,
med några bitar mat och ett par glas vin till mellanspel. En
stockholmsmiddag tillgodoser så väl materiela som intellektuela behof, och
de enskilda samtalen äro ofta lika lifvande som vinerna, men
ingendera försummas för långrandiga skåltal. Först vid desserten börja
hos oss, liksom i Frankrike, skålarne, och på enskilda middagar äro
de vanligtvis icke många. Till slut föreslås af värdinnans högra
granne, en af »stekgubbarne», de som ha förtroendet att sitta på
denna hedersplats, en skål för värdfolket, och den drickes naturligtvis
med jubel.
I Curmans villa.

Då är bordsittandet också slut och man bjuder ånyo sin dam
armen och följer henne skyddande in i salongen, där hon nedsättes
på en trygg plats, hvarefter man så fort som möjligt skyndar till
herrns rum för att efter eller jämte kaffet få sig en stark havanna,
alldeles oundviklig på en bättre middag. Efter kaffet kommer
också konjaken eller munken af den heliga Benedikti-orden, den äkta
nämligen, en likör som till stor del utträngt alla andra. Sedan
händer det, att man smyger sig sin väg, men det händer ock, att man
stannar vid spelbordet eller kanske deltager i ett litet »sauterie», en
hoppfull eftersläng af den glada festen, och fram emot klockan elfva
är man färdig till en liten supé.

Någon gång gifvas ännu frukostmiddagar klockan tre på dagen,
men de äro sällsynta i nya Stockholm, och det ser ut, som skulle
supéerna efter gamla systemet äfven få maka åt sig, dessa orimligt
tråkiga supéer, på hvilka man infinner sig klockan åtta eller nio eller
ännu senare, sköljer i sig en kopp hett té, dricker ett par glas punsch,
knuffas i dörrarne, pratar om de likgiltigaste föremål, hör knapt hvad
någon säger för det allmänna sorlet, tränges sedan omkring
matbordet, skrapar åt sig några ostron, smakar på en hummer-à-la-daube,
dricker åtskilliga glas vin med bekanta och obekanta och räddar sig
slutligen för att innan midnatt hinna in på Operakafét eller på Kung
Karl och berätta för vännerna där att man varit på supé hos
generalen eller generaldirektören, grosshandlaren eller fabrikören och att
man nu vill taga skadan igen för några mycket tråkiga timmar.

Nog händer det, att man någon gång på supéerna får höra
musik, men sällan är det god sådan, och fiolkvartetterna äro nu mycket
sällsynta, oftast är det dilettantkram af minsta värde. Endast få hem
i Stockholm äro verkligt musikaliska, och en salong, där ett
intressant allmänt »causerie» föres, är det också ondt om. Det är kanske
därför som unga herrarne X., Y. och Z. icke gärna gå på dessa supéer,
så vida där icke dansas, utan hällre sätta sig hos Berns. Där ha de
Meissners goda orkester, som vida öfverträffar alt möjligt pianoslammer
i sällskapskretsarne. Men höra de verkligen på Meissners musik?
Visst icke! De prata och sköta egen glasmusik. De lära sig förakta
musik, och därtill är nämnde kapellmästare visst icke orsak, men
kanske orsaken kan letas upp på annat håll.

Det gamla Stockholm, det vill säga Stockholm för minst femtio
år sedan, brukade sitta till bords, ej blott på middagar, utan äfven
supéer. Möjligtvis kan den plägseden komma igen. Den vore onekligen 
icke ett baksträfvande, utan ett framsteg i civilisation, så vida
icke middagarne flyttas ännu längre fram, börja klockan sex eller sju
och göra alla supéer med mycket mat fullt omöjliga, något ännu mera
eftersträfvansvärdt.  Emellertid händer det äfven nu i intelligenta hem,
att man bjudes på sittande supé.  Det är galenskap visserligen att
sätta sig ned för att grundligt äta och dricka på en sen nattlig timme,
men det är åt minstone metod i galenskapen, och det kan vara
alldeles förtjusande roligt.  Kunde äfven den gamla goda plägseden, att
den som röst har sjunger en visa vid bordet, åter upplifvas, vore
nöjet ännu större.  Men ...  vi ha inga visor, åt minstone inga nya,
som kunna sjungas i bildadt sällskap.  Nya Stockholm har ej någon
Valerius, ingen Franzén häller, och om Bellman sjunges, sker det i
kör och ej, såsom det borde vara, med solostämma.  Vi ha operan
och musikföreningarna och — Berns.  Andra tider, andra seder.

Ett bruk som uppstått under senare år och tyckes utvidga sig
är att en familj bjuder sina vänner icke till sitt hem, utan ställer till
ett yppigt gästabud på ett värdshus, och det med eller utan bal.  Det
har onekligen sina fördelar, enär man därigenom slipper från alt det
bestyr och alla de obehagligheter som föregå och efterfölja stora fester
i hemmen, då dessa äro så att säga upp- och nedvända i många
dagar för att värdigt kunna mottaga gäster under några timmar.  Något
intryck af hemlif skänka däremot dessa tillställningar naturligtvis icke,
men de kunna likväl vara ganska angenäma och äro vanligen mycket
präktiga, i synnerhet då de, såsom ofta, gifvas i Grand Hotels stora
våning med ett rikt och smakligt smörgåsbord i vapensalen samt ett
stort förråds- och många små förtäringsbord i stora festsalen,
hvarefter man åter samlas kring bålarne i först nämda rum och skiljes
sent efter midnatt.  På det sättet kan en familj, hvars alla vänner
icke få plats i familjens våning, se omkring sig ett par eller tre
hundra på en gång och därmed i fullt mått tillfredsställa gästfrihetens
fordringar.  Detta är nya Stockholm.

Men en annan yttring af gästfrihet, som otvifvelaktigt kan
betraktas såsom en välgörande ombildning af vårt sällskapslif, är den
som utgått från andra hem i Stockholm och syftar att skapa verkliga 
»salonger», där i allmänhet intelligenta män och kvinnor träffas
och där i synnerhet konstnärer, skriftställare och vetenskapsmän samt
framstående slöjdidkare kunna vara säkra att få utbyta tankar med
hvarandra utan att intresset i främsta rummet tages i beslag af mat
och dryck, men där dessa ej häller saknas, där det aldrig spelas kort
och icke rökes, om ej möjligtvis det senare under någon kort stund
i ett aflägset rum.

Man erhåller ett kort, genom hvilket man underrättas t. ex. att
professor Gustaf Retzius och fru Anna Retzius äro hemma för sina
vänner söndagarne den ... den ... och den ... klockan 8—11 e. m.,
och en annan dag kommer ett kort med tillkännagifvande, att 
professor Carl Curman och fru Calla Curman äro hemma för sina vänner 
onsdagarne den ... och den, också vid samma tid, samt ordet
»hvardagsdrägt» i kortets högra hörn.  Man infinner sig när man vill
under de angifna timmarne och träffar alltid intressant sällskap, vare
sig att det är i den präktiga våningen med den stora salongen med
takmålningarna, i det gamla s. k. spökslottet vid Kungsbacken, som
för några år sedan undergick fullständig omskapning och eges af L.
J. Hiertas arfvingar och där hr och fru Retzius mottaga sina vänner
i ett älskvärdt hem, eller det är i den förut omnämda vackra
villan vid Floragatan, där hr och fru Curman omgifvas af utmärkta
konst- och konstslöjd verk, bland hvilka de vissa aftnar vilja se sina
vänner.

Själfva den byggnad, där sist nämda aftonsamkväm, verkliga
»salonger», hållas, är ej blott i sitt redan omtalade yttre, utan äfven i
det inre så egendomlig, att den torde förtjäna en skildring såsom
karaktäristisk för nya Stockholm.  Den i två våningar af tegel
uppförda och med greciserade detaljer prydda byggnaden med sin starkt
utspringande, af sirade konsoler af trä uppburna takfot, har öfver
ingången en liten portik utanför den anspråkslösa vestibulen, hvarifrån 
en bred, af några få steg bestående trappa leder till ett i husets
midt beläget, genom båda våningarna gående, med takljus försedt
rektangulärt rum, påminnande om den antika bostadens atrium.  I
stället för de i detta senare vanligen förekommande kolonnerna för
uppbärande af den i öfra våningens höjd på alla sidor löpande
balkongen, uppbäres denna af starka takbjelkar.

Den som första gången inträder i detta atrium, erfar en angenäm 
öfverraskning.  Det är ett stycke af den antika verlden, tycker
man, och likväl är det ett med våra förhållanden fullt öfverensstämmande 
och ej häller med vårt klimat oförenligt rum som förenar
den antika byggnadskonstens sköna jämnmått med nordisk hemtrefnad.  
Rummet är på dagen fullt upplyst af sitt takljus, och på aftonen 
erhåller det en lika tillräcklig som behaglig belysning af stora
hängande lampor som på gästaftnarne kasta sitt ljus öfver månget
karaktäristiskt nutidshufvud, tillhörande någon af vetenskapens,
konstens eller literaturens framstående idkare.  Skådar man upp åt
balkongen, finner man denna på sådana aftnar också upptagen af en utsökt
samling herrar och damer, och man ser många vackra och intelligenta 
kvinnoögon blicka fram mellan storartade palmer, filodendror
och andra sydländska växter som i den rikaste grönska slingra sig
längs balkongräcket och böja sig långt öfver salongen där nere.

Blickar man bak om gästerna i bottenrummet, finner man väggar 
som äro »boaserade» öfver manshöjd och på dem en hylla som 
helt och hållet upptages af intressanta konstindustrialster, i synnerhet
inom keramiken. Öfver hyllan äro väggarne målade i mörk rödbrun
ton. Går man upp i öfre delen af rummet, finner man väggytorna
på balkongen ofvan dörrarne upptagna af en på alla sidor löpande
figurfris, tecknad i svart på rödbrun botten och framställande scener
ur lifvet i synnerhet inom hus under antikens dagar. »En dag i
Hellas» kallar den lycklige egaren denna framställning, hvilken han
själf komponerat och som utförts af dekorationsmålaren Wetterstrand.
Där saknas hvarken baden eller måltiderna, lika litet som männens
och kvinnornas sysselsättningar för öfrigt under olika timmar eller
det symposion hvarmed dagen afslöts, det klassiska »nachspiel», då
grekerne läto drufvosafterna från Chios och Lesbos väl smaka sig.

Öfver frisen, som krönes af en med palmetter prydd list,
afslutas rummet med en stor hålkäl, smyckad med girlandbärande
kariatider som med sina luftiga färger bilda en behaglig öfvergång till det
mattslipade, med stjärnor ornerade glastaket genom hvilket det starka
ljusflödet nedströmmar.

Husets öfriga rum äro i enlighet med planens regelbundna form
på ett symetriskt sätt ordnade omkring denne karaktäristiske sal,
hvilken åt alla sidor öppnar sig medelst stora skjutdörrar och
hvarifrån gästerne i fullständig sällskapsfrihet sprida sig i hela denna äfven
genom den lika smakfulla som ändamålsenliga och bekväma
möbleringen utmärkta byggnad, hvars arkitekt Fritz Eckert visat sig så väl
uppfatta egarnes konstälskande afsigter i förening med deras önskan
att erhålla en i alla afseenden hemtreflig bostad.

Den Curmanska villan är onekligen något karaktäristiskt för nya
Stockholm och ej utan samband med den ofvan antydda
ombildningen af vårt sällskapslif.






XVI.

En afton i Idun.

Det är första lördagskvällen i månaden. Den
mindre salen i Hôtel Phœnix’ festvåning ser ännu
tämligen folktom ut. men klockan är ej häller mer
än sju.

Bland de tidigaste på platsen är en äldre man
med hvitt hår och skägg. Han ler vänligt och
kamratlikt mot en och annan yngre, hälsar med en
verldsmans förbindlighet på andra, talar om taflorna på
väggen, om konsten i vårt land och på främmande ort
nu och för årtionden sedan. Han har sett mycket
och ej glömt hvad han sett, i synnerhet hvad han sett
i Italien för fyratio år sedan. Alt står för hans ögon i ungdomens
glada ljus. Palma Vecchio kallas han af vännerna, men gammal är
professor Palm blott till åren.

Där kommer en yngre man, åt minstone ett fjärdedels århundrade
yngre än den förre, en som nickar och ler åt hvar och en, som
känner alla, är vän med alla och tages i anspråk af alla. Genast är
han omgifven af flertalet bland de närvarande, hälsad, tilltalad,
tillfrågad. Han slår sig ned vid ett bord vid långväggen, midt emot
ingången, tager fram åtskilliga papper, har mycket att bestyra, men
svarar på alla frågor, lemnar alltid tillfredsställande upplysningar,
under det han samtidigt inlåter sig i skämtsamt munhuggeri med
någon närmare vän af alla de närvarande nära vännerne.

Blicken lyser så muntert mot de kringstående. Hela ansigtet ler,
ett fylligt, men icke fetlagdt ansigte med helt skägg, brunt, något
litet uppblandadt med ett och annat blondt strå, en blondhet som
tiden åstadkommit. Men det är också alt hvad tiden kan göra åt den
mannen.  Harald Wieselgren är den ständigt ungdomlige sekreteraren,
i själfva verket ledaren, hos Idun, ungdomsgudinnan, hennes förtrogne,
hennes biträde, rådgifvare, ombud och — hennes herskare.  Gudinnan 
kan intet företaga utan sin förste och ende statssekreterares
medgifvande.

Fram till bordet kommer ett annat leende ansigte, alldeles skägglöst, 
men omgifvet af så mycket rikare, mörkt, föga grånande hår.  
Det är också en ungdom, men till åren mycket äldre än den sist
nämde, en man som sedan han i ett par årtionden drifvit köpenskap
i stor skala och vid flere riksdagar suttit i borgareståndet, varit
Sveriges kommissarie vid den andra verldsutställningen i London,
därefter innehaft finansportföljen, nu i lång tid presiderat i ett kollegium,
hvilket, ehuru dömdt till döden, har åt minstone en lefnadsfrisk
styresman som aldrig underlåter att hälsa på hos Idun, där han sedan
många år är som barn i huset.  Presidenten 
Wærn tillhör gudinnans förtroligare
umgängeskrets.

Dit hör också unge Bäckström, Per
Olof, amiralitetskammarrådet, den historiske 
författaren, hvilken vid fylda 81 år
ännu är lika arbetsduglig, arbetsifrig och
arbetslycklig.  Alt detta har han naturligtvis 
Idun att tacka för, ty han är en af
hennes älsklingar och försummar icke att
en gång i månaden infinna sig på hennes
mottagningar, hvarifrån han alltid bär med
sig hem ett af gudinnans äplen, och det
är på detta han lefver, under det han
gifver egna arbeten och Starbäcks äfven en förlängd lifstid.

H Wieselgren.

Där kommer en gammal sjöbjörn, säker och vänfast, leende och
skämtsam i all sin styrka, en som rest jorden rund redan för några
och tretio år sedan, men tycks kunna göra om det när som hälst,
blott han finge taga Idun med ombord, men så långt har man ännu
icke hunnit: fruntimmer äro förbjuden vara om skeppsbord.  Därför
stannar kommendörkapten A. Fries tills vidare i land och umgås med
Idun på det torra.  Han är icke den ende af sjövapnet som idkar
det umgänget.  Bland dem som tidigast infinna sig synes alltid
kommendörkapten Ekelöf, hvilken en gång kom i sällskap med franske
kaparen Jean Bart som han väckt upp från de döda och förestälde
för sällskapet.  Kommendören Arwidsson är också tillstädes, när han
kan slippa från sina sjökort, liksom sjömålaren, kaptenen och
sjökrigsläraren Jakob Hägg, och den af sjömännen och sjömålarne som 
aldrig saknas är underofficern vid flottan C. F. Svensson. Bland män
af yrket får man kanske också räkna Albert Berg, hvilken på sitt
sätt lifligt samtalar med kamraterna, marinmålarne.

Så kommer generalstaben, åt minstone dess chef, frih. Rappe,
öfverste P. Fries, öfverstelöjtnant Crusebjörn, kapten Björlin och ännu
några andra militärer. Krigets män blanda sig med fredens.

Klockan lider mot åtta, och salen är snart alldeleles fyld. På
golfvet är trängsel. Generaldirektör Troilius är trogen sin kärlek
till ungdomsgudinnan, och det är justitierådet Olivecrona också. De
två saknas sällan, lika litet som rektor af Sillén, förlagsbokhandlaren
Bohlin (f. d. firman N. M. Lindh i Örebro), och många flera af gamla
gardet, hvilket väl en gång kan dö, men aldrig viker från
ungdomligheten så länge det lefver.

Framför konstutställningen är alltid fullt med konstdryftande och
kritiserande iduneser, och det går hett till under den skarpt lysande
rampen, som så välvilligt hjälper fram taflornas goda egenskaper och
så obarmhertigt pekar på de svaga sidorna. Där ha flera af våra
förnämsta konstverk fått sitt ljusdop, både målningar och
bildhuggarverk. Konstnärerna själfva äro alltid angelägna att få sina arbeten
utstälda i Idun, där de kunna göra räkning på en sakkunnig kritik.
I granskapet af utställningsväggen träffar man alltid kanslirådet
Sander, den varme konstvännen, professor Gellerstedt, något dyster att
se på, men rolig att höra, professor Curman, läkaren, balneologen,
konstvännen och konstnären, och andra med samma tycken.

Längst upp i hörnet, närmast utställningen, bruka också
bildkonstnärerna ha sitt samlingsbord. Där träffas vanligtvis professorerne
Malmström, Winge, Saloman och några af de andra målarne. Där
synes ock John Börjesons, bildhuggarens, kraftiga personlighet, och
där syntes för icke länge sedan Fritiof Kjellbergs blida drag. De unga
konstnärerna saknas icke, åt minstone såsom gäster, då de besöka
Stockholm, t. ex. den käcke Carl Larson samt en och annan af öfrige
morske »opponenter». Arkitekterne Jacobsson, Grundström, Dahl,
Isæus m. fl., träffas också, och gravören Lindbergs skämt lifvar en
särskild grupp.

Vid motsatta långväggen finner man vanligtvis Oskar Sandahl
och några andra professorer, in- och utländska, lärare från Upsala
universitet och Stockholms högskola, Karolinska institutet ej att
förglömma. Santesson Vistades där gärna på stående fot intill dess
föredraget tog sin början, och professor Rossander gör fortfarande den ena
lyckade operationen efter den andra i kvick samtalston. Till den
peripatetiske skolan måste man räkna den ständigt på rörlig fot lefvande 
vetenskapsakademi-bibliotekarien Ahlstrand, hvars lifliga sinnelag är så äkta
idunesiskt.

I grupperna på golfvet synas Edvard Swartz, skådespelaren, Frans
Hedberg, teaterförfattaren, och någon gång lyser Anders Willmans
vänliga anlete upp ett ganska stort område, men i allmänhet ser man
ej mycket till de sceniska konstnärerna, hvilka ofta äro af sin
tjänstgöring hindrade att infinna sig. Bland de flitigare i sällskapet äro
dock skådespelarne Christiernsson och Personne. Någon gång
kommer Viktor Holmqvist, glad och vänlig.

Bland sällskapets många vetenskapsmän saknas sällan
professorerna Chr. Lovén och Gyldén, och en af de lefnadsfriskaste »idunesare»
är Axel Key, hvilken kommer i sällskapet för att röka sina tio sista
cigarrer, så vida han ej spar ett halft dussin till det nattarbete som
kanske väntar honom efter hemkomsten under det inträdande dygnets
första timmar. Hvad är det som bibehåller den långt in på
femtiotalet hunna vetenskapsmannen, riksdagsmannen, komitéledamoten m.
m. vid oförsvagad arbetskraft? Hvad är det som åstadkommer, att
hans anlete ständigt är lika strålande gladt, lika ungdomligt leende?
Det är naturligtvis för att han lefver på så förtrolig fot med Idun.

Det är samma förhållande med Gustaf Retzius. Det har sagts,
att han, som lär ha känt sig något nervös efter fullbordandet af
stora vetenskapliga verk, hemtat nya krafter, då han öfvertog
ledningen af en stor daglig tidning. Men rätta orsaken att han icke
blott stod ut med, utan äfven kände sig stärkt af ett så
öfveransträngande arbete var att denne vetenskapsman, lärare, skriftställare och
tidningsledare är en af Iduns egen familj.

Hvad tror ni är orsaken till Nordenskiölds uthållighet bland
yttersta nordens is? Alldeles detsamma. Se, så lugn och säker han
nu sitter i soffhörnet i salongen närmast salen, röker och smuttar på
något drickbart i godt sällskap. Det är på samma sätt med alla
iduneser, alla sanna, såsom bibliotekarien Wieselgren skulle säga, d.
v. s. de som varit trogna i många år, som icke försumma någon
sammankomst och icke gå alt för tidigt hem.

Cigarröken ligger i täta moln i de två nämda rummen. Om
man icke ser sina vänner, hör man dem dock. Nämden, Iduns
konstitutionela styrelse, ett nästan uteslutande professorsregemente som
regelbundet återväljes hvarje år, återkommer från ett af de inre
rummen, dit den en kort stund förut drog sig tillbaka för att regera litet.
Ett klubbslag höres från salen. Det är gudinnans statsminister, som
med Idunsäplet äskar ljud och sedan uppläser namnen på de lycklige 
som invalts till ledamöter samt på dem hvilka äro gäster för
aftonen och dessas borgesman, d. v. s. som anmält dem och svara
för dem. Att antagas till ledamot i detta sällskap är icke lätt.
Därtill fordras hela nämdens enhälliga bifall. En enda svart kula är
tillräcklig att aflägsna hvilken kandidat som hälst. Men på detta sätt
har Idun kunnat upprätthålla sitt anseende, och ingen insläppes som
ej gjort sig bemärkt inom konsten, vetenskapen, literaturen eller
statsmannavärfvet.

Därpå omnämner hr Wieselgren konstutställningens innehåll och
meddelar hvad som utgör föremål för aftonens föredrag samt af hvem
detta. föredrag skall hållas, liksom han erinrar om att tobaksrökning
icke får förekomma under föredraget i det rum där det hålles.
Dessutom begagnar han tillfället att tillkännagifva, det sällskapets
medlemmar äro alldeles oförhindrade att erlägga de 7 kr. 50 öre, som
betalas i årsafgift, i fall de icke gjort det redan på
decembersammankomsten, sällskapets ekonomiska.

Klockan är half nio. Alla stolar i salen ha framflyttats på
golfvet och vaktmästarne ha inburit förstärkning till sittplatserna. De
intagas vanligtvis af sjuttio eller åttio personer, under det de öfriga
närvarande sprida sig i smårummen. Antalet af närvarande iduneser
håller sig för det mesta omkring hundra. I sin helhet räknar
sällskapet öfver 300 ledamöter. Den medlem som skall hålla föredrag
har icke någon talarestol till sitt förfogande, utan ställer sig helt
enkelt vid ena långväggen midt för de församlade och börjar utan vidare
förberedelser. Vanligtvis äro dessa föredrag af stort intresse, än
naturvetenskapliga, än historiska, än rörande någon kulturfråga, än
behandlande ett statsekonomiskt ämne eller någon ny uppfinning, o. s. v.
Sällskapet har tillräckliga krafter för att verka inom dessa olika
afdelningar. Om man ville samla alla de föredrag, som under tjugufem
år hållits i Idun, skulle man få en hel Encyklopedi för mänskligt
vetande och ett icke ovigtigt bidrag till lösningen af de
naturvetenskapliga, nationalekonomiska och konstnärliga frågor som sysselsatt oss
under de senare två årtiondena. Någon gång utbytes föredraget mot
en konsert, anordnad och utförd af sällskapets musikaliska afdelning.

Föredraget får ej räcka längre än en timme. Efter dess slut
föres man af den »ledande principen» ut i matsalen, som är våningens
stora och präktiga, väl upplysta festsal, där en smaklig aftonmåltid
är framdukad. Under denna måltid få utländska gäster, hvilka ofta
förekomma i Idun, göra bekantskap med svenska rätter och
bordsvanor.

Det är ej utan sitt intresse att se, huru fransmannen med ett
visst misstroende smakar på sillen och nästan ryggar tillbaka för den
oskalade potatisen. En liten japaner står i skuggan af den store Hans
Hildebrands, riksantikvariens, väldiga nordmannaskägg och kastar ett
snedt ögonkast på bränvinsflaskan. Nordamerikanen går helt
obesväradt fram vid sidan af sin konsul, öfverste Elfving, och det kan
hända, att sjelfva Förenta staternas sändebud är fullkomligt
hemmastadt i våra förhållanden, såsom händelsen var med hr Thomas,
hvilken obehindradt talade vårt språk. Han försummade aldrig någon
sammankomst i Idun, och hr Rufus Magee, hans efterträdare, visar
också berömvärda bemödanden att varda en »sann idunesare».

Måltiden fortskrider under glada samtal, och det kan hända, att
man någon gång öfverraskas af en ovanligare stek än den som
merendels framsattes, såsom då prof. Nordenskiöld för åtskilliga år sedan
lät oss smaka på ett kött, som legat i fyrtio år på någon ishafsstation
och befans vara en riktig läckerhet.

Man återvänder till sällskapsrummen, och nu börjas »nachspielet»,
såsom det med artig eftergift för germanskt språkbruk kallas hos
den nordiska ungdomsgudinnan.

Man går icke kring ett stort bord och sörplar ur hvarandras
glas, en afskyvärd osed på svenska sexor, utan man sitter kring många
små bord i förtrolig vänkrets och dricker ur sitt eget glas, men har
sinne för hvad som tilldrager sig i allmänhet. Drycken är efter tycke
och smak. Full frihet herskar, och det händer, att vattenglaset
klingar med punschglaset, kanske med ölmuggen.

Nu äskas ljud. Hr Wieselgren talar i fullkomligt obunden stil,
hjärtligt och roande, han föreslår en skål för dem som under aftonen
hufvudsakligast bidragit till sällskapets nöje och nytta, såsom den
medlem hvilken hållit föredraget samt den eller de som bidragit till
konstutställningen, och skålen drickes under jubel och bifallsskratt.

Den outtröttlige ledaren finner alltid tillfälle att föreslå nya
skålar, och alla drickas de af alla, svenska statsråd och norska statsråd,
hvilka sällan saknas, konstnärer, unga och gamla, skriftställare af
olika åldrar och skolor, vetenskapsmän och storslöjdidkare.

Så har Stockholms Idun nu lefvat och verkat i mer än ett fjärdedels
århundrade.  Det var den 22 november 1862 som sällskapet stiftades 
af Harald Wieselgren, Adolf Nordenskiöld, Axel Key, Ivar
Hallström, Edvard Berg och Janne Höckert.  Sedan dess har, en gång i
månaden, med undantag af årets två sommarmånader, intelligensens
män från skilda läger samlats under ungdomsgudinnans hägn för att
utbyta idéer och hos sig och andra främja den friskhet och
spänstighet i sinnet som gifva kraft till fortsatta sträfvanden. Friskheten och
spänstigheten framkallas och bevaras i synnerhet af den från hvarje
slags pedanteri frigjorda stämningen och af den fullständiga jämlikhet
som råder mellan höge och låge, statsämbetsmannen och konstnären
eller skriftställaren.

***

Enär gamla Idun, så kvinna hon än är, icke fördrager
fruntimmer på sammankomster, ha Stockholms intelligenta damer skaffat
sig en ny Idun, hvilken i sin ordning icke vill veta af några herrar
i sina samkväm. Sällskapet Nya Idun stiftades 1885 och har till
ändamål att, oberoende af alla partiåsigter, bereda kvinnor med olika
verksamhetsområden men gemensamma intressen tillfällen till enkla
och innehållsrika samkväm. Till medlem af sällskapet kan en hvar
bildad kvinna antagas som egnat sig åt något intellektuelt lefnadskall
eller hyser utpräglade vetenskapliga, konstnärliga eller samhälleliga
intressen.

Huru det tillgår hos. Nya Idun kan man ej så noga veta, men
det har dock försports, att den riktigt kvinliga ungdomsgudinnan tagit
sin äldre, med endast manspersoner sällskapande namnsyster till
förebild uti alt och därför har, liksom hon, sammankomst kl. 7 första
lördagen i hvarje månad, dock med undantag af juni—september,
under det gamla Idun har blott två månader sommarlof. Afgiften är
ock billigare. Nya Idun kräfver blott 2 kr. i årsafgift samt 1 kr. vid
inträdet. Nämden består af 20 medlemmar med ordförande,
sekreterare och kassaförvaltande värdinna samt deras ersättningskvinnor.
Liksom hos den äldre ungdomsgudinnan hållas föredrag och
konstutställningar, men Nya Idun har dess utom diskussion, och hvarje
medlem kan väcka förslag till diskussionsämne för näst följande
samkväm, hvarefter genom omröstning ett af de föreslagna ämnena utväljes.

Bland nämden under första året märktes författarinnorna Alfhild Agrell,
Ann-Charlotte Edgren, Amanda Kerfstedt, Mathilda Roos, fil. d:r Ellen Fries,
lärarinnorna Anna Whitlock, Ellen Key och Anna Sandström, målarinnan Anna
Norstedt, träskulptrisen Selma Giöbel, fruarna Galla Curman, Gyldén, Höjer,
Montelius, Zethræus m. fl. på intelligensen olika områden framstående
fruntimmer.

*



XVII.

I kungl. biblioteket.

Bibliotekets portar öppnas. Klockan slår tio i
Ladugårdslandskyrkan. Det är redan lifligt i
Humlegården. Doktorerne komma rännande med fart, de som
skola hjälpa de vetgiriga stockholmarne till bibehållande
af andlig hälsa och öka deras intellektuella lifskrafter.
Dr Bagge kommer från öster, dr Beijer söderifrån, och
längst väster ut dyker dr Bergström upp. Doktorerne
Lundstedt och Geete äro visst redan på platsen, och dr
Wieselgren infinner sig nog snart. Där är också amanuensen Dahlgren 
och hela den öfriga fakulteten. Alla skynda de in i bibliotekspalatset 
för att tjäna den allmänna bildningen och räcka en hjälpsam
hand åt den lärda forskningen.

Vaktmästarne ha för länge sedan öppnat och ordnat. En af dem
står i förrummet och tager emot öfverplaggen hvilka icke få följa
med in i helgedomen, utan läsas in i stora riksskåp. Kunderna låta
icke vänta på sig. De som komma så här tidigt äro alla kunder,
sådana som ofta infinna sig, somliga hvar enda dag, månad efter
månad, kanske år efter år, flitiga forskare, trägna arbetare inom det ena
eller det andra af vetenskapens eller literaturens områden. De kasta
vanligtvis icke ens en blick in i förevisningssalen som öppnar sig midt
för ingången i förrummet och så här tidigt på dagen är folktom
och i morgonplagg, d. v. s. med öfverdrag öfver de sju stora borden
med de tjuguåtta stora lådorna med de mellan tre och fyra hundra
värdefulla handskrifterna på mångahanda språk, rara boktrycken från
gamla tider, utmärkta bokbanden från olika åldrar och land, profven
af berömda personers skrift o. s. v.

Kunden skrifver in sitt namn i besökboken och inträder i
läsesalen. Det är ett mycket stort rum, men också ett gladt rum med 
utsigt åt öfre delen af Humlegården. Linné har man midt för sig.
År 1887 skildes genom ett par glasdörrar läsesalen från den del däraf
som användes till expeditionsrum, hvilken således förändrades till ett
rum för sig, men med omedelbar förbindelse med själfva salen.

Det är högt i taket, och en behaglig värmegrad hela året igenom,
väl vädradt, väl ordnadt med stolar och bord på tillräckligt afstånd
från hvarandra, inbjudande till läsning och forskning.

Man söker ut åt sig en af platserna vid de fyratio borden, slår sig
ned på den utvalda platsen, där man är alldeles för sig själf, antecknar
på en af de rekvisitionsblanketter som finnas på hvarje plats och ha
platsens nummer hvilka böcker man önskar, och låter en af de alltid 
tjänstvillige och uppmärksamme vaktmästarne bära rekvisitionen till
utlemningsdisken, inom hvilken ett par af bibliotekets tjänstemän hela
förmiddagen håller sig till de besökandes förfogande och bistår dem med
upplysningar på
mångahanda sätt.

Kungl. biblioteket.

Är man osäker,
om det är i den
eller den boken man
skall finna hvad man
söker, hjälper
bibliotekstjänstemannen i
de allra flesta fall
till rätta. Visar
rekvisitionslappen en
kanske djup
okunnighet, ger detta
aldrig tjänstemannen
anledning till åtlöje. Han drager icke ens på munnen och ännu
mindre tillåter han sig att göra sig högljudt lustig på okunnighetens
bekostnad.

På det mest granlaga sätt ställer han saken till rätta och leder
den okunnige på riktigt spår. Det är icke alltid bildningens blomma
som infinner sig för att anlita biblioteket, men tjänstemännen äro
lika uppmärksamma och välvilliga mot alla och glömma icke, att de
äro där för att betjäna hvar och en af de besökande.

Tjänstemännens tålamod sättes ofta på svåraste prof utan att
tröttas, icke ens då de besökande plåga dem med de mest
öfverraskande spörsmål som icke ha det ringaste med biblioteket att göra.
Så händer det, att personer hos dessa tjänstemän söka upplysning i
juridiska och ekonomiska frågor, likaväl som i tolkande af svårlästa
handstilar. En gång infann sig vid lånedisken en man och frågade, 
huru han skulle bära sig åt för att söka en klockarebefattning.
Emedan dessa tjänstemän lefva bland och handskas med så mycket böcker, 
anses de af många såsom lexikon, i hvilka hvar och en har rätt
att slå upp efter behag.

Rekvisitionen går med den vid lånedisken befintliga hissen upp
till en högre våning, så vida det gäller utländsk literatur, och den
begärda boken kommer snart neddansande med samma lägenhet eller
hemtas den, om det är en svensk bok, från ett inre rum i
bottenvåningen och bäres till den vid sitt bord afvaktande rekvirenten. Det
är alltid »ferm expedition», ofta med ett helt tjog böcker till en
enda plats.

Har man så kommit i besittning af hvad man åstundat, kan man
alldeles ostördt öfverlemna sig åt studier ända till klockan tre, då
biblioteket stänges. Fullkomlig tystnad råder i den stora salen. Skulle
något högljudt samtal någon gång afhöras, nedtystas det genast genom
vänlig erinran från tjänstemännen. Det är nästan såsom vore man
i ett trappistkloster, men ett mycket angenämt trapisteri med
bokskatter rundt omkring sig och frihet i alt annat än den högljudda
yttranderätten.

Behöfver man lexikon, biografiska, historiska eller andra
handböcker och hjälpredor, finner man ett rikt referensbibliotek på
läsesalens hyllor, där man eger rätt att själf betjäna sig. Men på salens
gallerier må man ej uppträda. De där förvarade böcker, i allmänhet
tillhörande utländsk literaturhistoria, bibliografi och typografi,
begagnas endast efter rekvisition.

Biblioteket besökes af olika samhällsklasser, från och med
medlemmar af regeringen ända till gardister och artillerister. I
allmänhet torde det vara verklige forskare, skriftställare, bokmakare och
studerande som utgöra de besökandes flertal, unga och gamla, män
och kvinnor, om hvarandra. Ännu för några år sedan syntes Anders
Fryxell ofta i läsesalen, och det är icke så länge sedan man där
fick se P. E. Bergfalk, hvilken fortfarande egnar sig åt vetenskaplig 
forskning. Häfdetecknaren F. F. Carlson var ända till kort före
sin död trägen gäst. Hans Forssell synes där ofta. Professor G.
Saloman arbetar flitigt för sina undersökningar i forntida konst, och
P. O. Bäckström egnar sig med ungdomlig ifver och rastlös ihärdighet 
åt sina historiska forskningar.

Doktor Ahnfelt har sitt högkvarter längst upp i öster. På en
mera central plats sitter Birger Schöldström och skapar af gamla
tidningsnotiser, visor och annat småtryck med flitig och konstförfaren
hand en hel rad förbiskymtande skuggor, sätter i hop camera-obscurabilder 
och manar stundom fram en återuppstånden skämtare.


Doktor Ellen Fries sysslar med något historiskt arbete, allvarligt
begrundadt. Hr Lichtenberg, gammal bokvurm, studerar något åldrigt
poetiskt, troligtvis italienskt. Då och då dyker professor Byström
upp och kastar sig öfver något obegripligt gammalt psalmodiskt.

Under hela tiden fortgår lånerörelsen vid disken. Böcker
återbäras och nya tagas till hemlån mot vederbörligt kvitto förstås och
med förbindelse att återlemna dem på bestämd tid. Öfverskrides
denna alt för länge, erhåller den försumlige en skriftlig påminnelse
med lokalpost. Hvarje låntagare måste vara försedd med borgen af
antaglig person.

I granskapet af disken sitter vanligtvis någon planschletare och
rotar i stora portföljer, som kånkats in för hans räkning. Bland sina
öfriga skatter har biblioteket en god samling porträtt i kopparstick
och stentryck m. m., ordnade efter namnens bokstafsföljd. Där finnes 
också en hel mängd af Maria Röhls, den under 1830—50-talen i
Stockholm mycket bekanta och anlitade porträttecknerskans,
originalritningar i svartkrita.

Andra besökande betrakta kartor och planer som också på
särskild begäran framsättas i stora portföljer. Bredvid dem är en eller
annan vaktmästare sysselsatt med ordnandet af svenska tidningar
som öfverlemnats till biblioteket.

Antalet besök i läse- och lånesalen är i allmänhet i stigande. År 1878
uppgick det till 9,980, men 1887 däremot till 14,835. Antalet framtagna
volymer ökades under samma tid från 17,979 till 30,764. Dessa siffror äro tämligen
ojämt fördelade på de olika månaderna. I allmänhet är biblioteket mera besökt
och begagnadt under vintern än under sommaren. Så var under 1887 januari
den på besök starkaste månaden. Då infunno sig 1,523 personer. Därnäst
kom februari med 1,357, november med 1,346 och december med 1,297. Juli,
den svagaste månaden, hade blott 979.

Beträffande antalet framtagna böcker utvisa de i biblioteket förda statistiska 
anteckningarna alltid den högsta siffran för januari — 3,178 år 1887 mot
1,790 i maj samma år — hvilket beror därpå, att på nyåret skola alla hemlån
återställas eller förnyas. Allmänna lofdagar i stadens läroverk, såsom fettisdagen 
och förste maj, göra sig alltid bemärkta genom ökadt tillopp af besökande.
Det är de från besök i biblioteket annars afstängde lärarne som då infinna sig.
Skolungdomen däremot hör naturligtvis icke till kungl. bibliotekets kunder.
Egendomligt nog äro sådana dagar som julafton och påskafton utmärkta för talrika
besök: då infinna sig damer och herrar som önska »lektyr under helgen».

***

För att hvila sig från arbetet i läsesalen gör man kanske då
och då en titt i förevisningssalen, hvilken är något mindre än den
förra. Där förvaras i de stora glaslådorna och väggskåpen en 
betydlig del af bibliotekets handskrifter. Andra finnas i öfra våningen,
i föreståndarens för handskriftsamlingen, bibliotekarien Wieselgrens
arbetsrum.

Man torde böra erinra sig, att afsigten med visningssalen är att
gifva en föreställning om arten och omfattningen af bibliotekets olika
afdelningar, men att afseende måst fästas vid det jämförelsevis
begränsade utrymmet, så att endast något af det märkvärdigaste och
egendomligaste kunnat uppläggas. Utställningen omfattar således icke
blott handskrifter, utan äfven tryckalster och bokband samt slutar
med märkvärdiga personers egenhändiga skrifter.

Läsesalen i kungl. biblioteket.

Några papyrusrullar eger biblioteket icke, men så många flere handskrifter
på pergament. Den äldsta är den »gyllene boken», Codex aureus, ett präktigt
exemplar, antagligen från omkring år 600, som innehåller de fyra evangelierna
i latinsk öfversättning, gjord före den helige Hieronymus’ versio vulgata.
Boken består af hvita och violetta pergamentsblad, på hvilka är skrifvet med svart,
hvitt, rödt och guldbläck, är rikt ornerad och har två utmärkta miniatyrbilder
af Mathæus och Johannes. Det är ett af de praktfullaste bokarbeten som
någon tid har att uppvisa. Man tror, att denna »Itala» är tillkommen i Italien,
men genom dit från Irland inflyttade munkar. En angelsachsisk inskrift visar,
att handskriften köptes från vikingar och skänktes till en kyrka, sannolikt
domkyrkan i Canterbury. Sedan vet man ingenting med visshet om denna
handskrifts öden, förr än den 1690 köptes i Madrid ur markis de Lickes bibliotek af
J. G. Sparfwenfeldt, som af Karl XI utsändts för att i Spanien söka efter de
gamle göters minnesmärken. Boken öfverlemnades 1705 till kungl. biblioteket.

Icke så märkvärdig, ej häller så praktfull, men ganska intressant är en
annan i samma glaslåda förvarad fornfransk handskrift, en Liber sacramentorum, 
kyrkohandbok på latin, till största delen från medlet af 800-talet, samt
likaledes en annan fransk handskrift från 1000-talet, Sidonii Apollinaris epistolæ.
I samma låda finner man ock en fransk afskrift från förra hälften af 1300-talet
af den berömde Marco Polos, venetianarens, resa i Asien, sådan den 1298
uppsattes af Rustichello da Pisa. Denna handskrift skall ha tillhört det kungl.
biblioteket i Louvre och der funnits ännu 1424, sedan kommit till Normandie
och slutligen tillfallit den lärde jesuiten Paul Pétau (död 1652), med hvars
öfriga handskrifter den inköptes af drottning Kristina, som vid afresan från
Sverige icke tog den med sig. Den är i fotografisk facsimile 1882 utgifven af A.
E. Nordenskiöld. Biblioteket eger också en annan fransk handskrift af Marco
Polos resa, prydligt utförd, med vackra initialer och ramar, men i hvilka de
tillämnade miniatyrmålningarna aldrig utförts.

Vill man se riktigt präktiga miniatyrbilder, skall man betrakta den rikt
illustrerade handskriften på finaste pergament af en roman på vers från 1200-talet, 
Le Romant de la Rose, af Guillaume de Loris, fortsatt af Johan de Meung.
Dessa miniatyrbilder äro af stort konstvärde, och det är mycket möjligt att de
förskrifva sig från sjelfva Jehan Fouquet, den berömde, omkring 1485 aflidne
miniatyrmålaren. En äldre handskrift med präktiga miniatyrer är en latinsk
gudstjänstbok, Collectæ, capitula et orationes, hvars ålder kan med tämlig
noggranhet bevisas vara från 1135 eller kort förut.

Men det vackraste af alt vackert i miniatyrmålning på gamla handskrifter
är väl en bönbok på latin, fransk prakthandskrift från senare delen af 1400-talet, 
utmärkt textad, och sirad med rundmålningar, målade och förgylda initialer 
samt fyra stora miniatyrer. Blom- och ornamentmotiv äro, liksom de öfriga
bilderna, af ett smakfullt och sant konstnärligt utförande. Otvifvelaktigt är det
Jehan Fouquet som målat också dessa miniatyrer. På bilden af evangelisten
Lucas finner man en högst intressant framställning af utseendet och förvaringssättet 
af en boksamling i slutet af 1400:talet. Det ser ut som vore det en
samling fotografialbum i våra dagar.

Intressant är att jämföra de franska miniatyrmålningarna och handskrifterna 
med de tyska i vårt bibliotek. De förra äro ofantligt öfverlägsna de
senare, liksom man finner att Frankrike redan från medeltidens början, från den
gamla romerska odlingens död, öfverträffade andra riken på Europas fastland
och England i alt hvad den ädlare konstslöjden vidkommer.

Vi ha endast i förbigående pekat på en och annan af de verkliga »skatter» 
som där finnas och som skulle göra heder åt långt större samlingar.
Några af dem äro för länge sedan beskrifna af Stephens och Geffroy. Gigas
librorum, den i särskild glaslåda förvarade »bokjätten», känd under namn af
»Djäfvulsbibeln», är tillräckligt bekant, liksom alla handskrifterna af våra gamla
landskapslagar, frälsebref, skråordningar m. m. Senare tillkommen är den stora
på ena långväggen upphängda Landt och Siö Charta öfwer Siön Mälaren och
des öyar, ett praktarbete från 1689, som 1884 skänkts af generallandtmäterikontoret.



Hvad allmänheten får se, det är förevisningssalen och läsesalen,
men det är icke hela biblioteket. Hela den andra hälften af det
stora huset kräfver också uppmärksamhet, i fall man hade tillåtelse
att tränga dit in. Detta hör dock till undantagen. Bakom lånedisken
synes ett par dörrar, och man vet, att de leda till hemlighetsfulla
rum i byggnadens inre, men huru det ser ut i de rummen vet ingen
af de vanliga läsekunderna. Det är ett otillgängligt område som
beträdes endast af helgedomens tempeltjänare och några få gynnade.

Af bibliotekets tjänstemän ser allmänheten vanligtvis ej andra
än herrarne bakom lånedisken. Under större delen af den tid som
förflutit sedan biblioteket fick sitt eget hus har i synnerhet e. o.
amanuensen dr P. Beijer varit anstäld vid utlåningen. Under de två
första åren, 1878 och 1879, förestods låneafdelningen af bibliotekarien 
dr H. Wieselgren och sedermera under några år af amanuensen 
Chr. Eichhorn. Dr L. B. Bagge har ej sällan också där tjänstgjort, 
liksom under kortare tid andra af bibliotekets amanuenser. Med
de nu nämda tjänstemännen har allmänheten haft tillfälle att göra
bekantskap, alla de öfriga ser man icke till. Endast då och då visar
sig någon af dem i läsesalen. Men lyckas man tränga in i byggnadens 
inre, finner man dem alla träget sysselsatta, och likväl tvekar
ingen af dem att för långa stunder ställa sig till den vetgirige
främlingens tjänst, att följa honom i de långa gångarne mellan
bokhyllorna, påpeka alt anmärkningsvärdt, förklara det obekanta, upplysa
och handleda. Så väl bibliotekarien dr Wieselgren som bibliotekarien
dr Bergström, amanuensen dr Bagge, amanuensen Dahlgren, amanuensen 
dr Lundstedt, e. o. amanuensen dr Geete och alla de öfriga
tjänstemännen äro äfven i det fallet outtröttliga.

Om vi titta in i bibliotekarien Bergströms arbetsrum, finna vi
doktorn kanske sysselsatt med ordnandet af svenska visor. Han
sitter omgifven af andliga och verldsliga visor, kärleksvisor, som
upptaga ej färre än elfva stora kartonger — så rik kan den svenska
kärleken vara — frieri- och giftasvisor, som ingalunda böra förväxlas 
med kärleksvisor, sjömansvisor, skandalvisor, visor »tryckta i år»,
visor med riktiga årtal och utan årtal. Samlingen börjar med år
1739 och går till närvarande tid. Äldre visor måste man söka upp
på annan plats i biblioteket. För öfrigt sysselsätter bibliotekarien
Bergström sig med ordnandet af hela den Folklore, den folkets
sedvanor, vidskepelse, melodier o. s. v, behandlande svenska literatur
som finnes i biblioteket.

Hela bibliotekets samling af tryckta böcker är fördelad i två
afdelningar: den svenska och den utländska. Den förra intager hela
västra delen af husets bottenvåning, under det den östra inrymmer 
läsesalen och förevisningssalen; utländska afdelningen upptager
byggnadens hela öfvervåning, äfvensom läsesalens båda öfre gallerier.

Man vandrar såsom i en lång allé, hvilken skäres af åtskillliga
tvärgångar, och på ömse sidor har man stora »boskéer», en hel
lustpark med täta häckar. Hvarje häck är en hög bokhylla, en fast
jernställning med lösa hyllor, fylda med böcker i god ordning. Det
är frukter af många olika slag, som väl kunna reta den vetgiriges
hunger efter kunskap och komma det att vattnas i munnen på hvarje
bokälskare. Men den hungern får ej tillfredsställas på detta rum.
Här är intet att spisa på stället, endast till hemtning. Vill man mätta
sig med dessa frukter, måste man åter begifva sig ut i läsesalen och
där underkasta sig den vanliga spisordningen.

I de nämda »boskéerna» eller cellerna finner man svensk vitterhet 
af olika slag, dramatisk literatur särskildt för sig, andlig poesi
och sagor, riksdagstryck, juridik och kommunalförvaltning m. m., alt
i god ordning och lätt tillgängligt.

Vill ni träda in i »majorens grotta», finner ni en rik samling af
accidenstryck af många slag, såsom bjudningsbref, bröllops- och
begrafningskort, matsedlar, inträdeskort till sammankomster och offentliga 
förlustelser, teateraffischer o. s. v. för det mesta af intresse för
forskare i vår odlingshistoria samt af ej ringa vigt för framtiden.
Platsen har sitt namn efter en nitisk, men nu mera från Stockholm
afflyttad e. o. tjänsteman i biblioteket, majoren J. G. af Forssell, som
under några år tillhörde biblioteket och ordnade nyss nämda tryck.

Från nedra botten föra fem lätta och bekväma vindeltrappor till
de öfra bottnarne, och där finner man fortsättningen af den svenska
afdelningen i följande ordning: historia, geografi, reseskildringar, teknologi, 
ekonomi, skön konst, akademiers och öfriga lärda eller konstnärliga 
samfunds handlingar, disputationer, m. m. De sistnämnda
ordnade af e. o. amanuensen C. G. Wahlberg. På en ännu högre
botten finner man teologi, filosofi, estetik, språkvetenskap, femton- och
sextonhundratalets literatur samt ej mindre än nio stora hyllor med
Svedenborgiana.

Den utländska afdelningen har samma utseende som den svenska 
och är fördelad på tre bottnar, af hvilka den nedersta rymmer
historia med alla dess underafdelningar, ordnad efter de olika landen
i alfabetisk följd. Vidare på samma botten biografi, genealogi,
heraldik, ordenshistoria, etnografi, geografi med kartor och utsigter,
resor, skön konst, numismatik m. m.

Mellanbotten innehåller hela rikedomar af språkvetenskap,
utländsk folkliteratur, politisk ekonomi, juridik, hvaribland fyra
kedjeböcker, Justiniani codex, upplaga från 1514, stor samling 
skönliteratur, äfven arabisk, såsom »Tusen och en natt» m. m., kinesisk och
japansk, den sistnämnda i 1,050 nummer, hemförd af Nordenskiöld.

Här, liksom på svenska afdelningen, har man stält teologien högst
och ordnat den på öfversta botten, der man ock finner kyrkohistoria,
filosofi, naturvetenskap och matematik, medicin, krigsvetenskap samt
till och med »sport», förutom tidskrifter, en storartad samling, af
hvilka några ock finnas på gallerierna i läsesalen samt de nyaste
uppstälda till fritt begagnande i själfva denna sal.

Vi tränga, med vederbörligt tillstånd naturligtvis, in i bibliotekarien 
Wieselgrens arbetsrum i öfra våningen; personen är känd inom
och utom biblioteksverlden. Harald Wieselgren ingick i k. bibliotekets 
tjänst redan då han ännu icke var mer än 19 år gammal, och
det är trettio år sedan han där befordrades till andra amanuens. Tre
år därefter vardt han förste amanuens, hvilken tjänst han innehade i
sexton år; och sedan 1877 är han bibliotekarie. Det är de yttre
dragen af hans verksamhet i biblioteket, men skulle denna skildras
som sig bör, fick skildraren ett styft arbete, ty den verksamheten är
på det närmaste förenad med bibliotekets utveckling under de två
senare årtiondena eller ännu längre.

Nu kommer bibliotekarien mot oss, fryntlig och välvillig, och
håller genast ett föredrag på stående fot om handskriftsamlingen, för
hvilken han är föreståndare och som, såsom förut nämts, är
förvarad dels i förevisningssalen, dels i d:r Wieselgrens arbetsrum
i öfra våningen. Under det han håller sitt föredrag, lägger han ock
för oss en hel mängd rara handskrifter, öppnar skåp och låter oss
skåda in i de hemligaste gömslen samt inviger oss, så godt för den
profana fattningsgåfvan sig göra låter, i dessa gömslens och dessa
gamla skrifters höga betydelse, från och med den gamla, af torfrök
svärtade isländska Homilieboken från elfvahundratalet till och med den
tre hundra år yngre Arvid Trolles lagbok, der Erik Trolle, Arvids
son och ärkebiskop Gustafs fader, gjort några egenhändiga anteckningar 
om att fördrifva råttor, och kan man äfven få se den ännu
yngre Olaus Petri »tänkiebok», hvilken icke, såsom det uppgifvits,
innehåller några »memoarer» af vår reformator, utan helt enkelt är
Stockholms rådhusrätts protokoll under de år Olaus Petri var
magistratssekreterare och då, åtminstone under 1524, Peder Hård var
fogde, Larens Larensson och Ivar Ivarsson voro borgmästare samt
stadskamrern hette Anders Bottenkar, och stadsnotarien, »scrifferen»,
nöjde sig med namnet Nils.

I sådana gamla handskrifter skulle äfven lekmannen under den
lärde bibliotekariens handledning kunna studera hela vår gamla literatur
och dermed en god del af vår odlings utveckling ända till 1500-talets 
slut. Några af de skrifna böckerna äro rimkrönikor, som förelästes
vid gästabud innan man gick till bords. Efter bordet var man ofta
i det tillstånd, att man kunde hvarken läsa eller höra på en läsning.
I mer än en allvarlig bok, t. ex. i lagböcker, förekomma teckningar
på hvarje sida, dels humoristiska, dels cyniska — medeltidslynnet
låg ofta åt det hållet — dels illustrerande texten. Dessa teckningar
vittna ej om någon hög konstnärlig ståndpunkt, men däremot om ett
mycket godt lynne.

Handskriftsamlingen har också åtskilligt österländskt. Utan att
tala om Megillah, de pergamentrullar, af hvilka hvar och en
innehåller en bibelbok, som det icke ens lönar mödan att visa för
en oinvigd, kunna vi dock med ett visst nyfikenhetsnöje titta på den
rika samlingen af arabisk literatur samt på de af Nordenskiöld
inköpta nitton handskrifterna på palmblad, från det på Ceylon gamla
heliga språket, hvilka härifrån skickades 
till den i palispråket hemmastadde
professor Fausböll i Köbenhavn, som
också tog reda på dem. Skulle någon
kunna läsa Subhasutrarthavyakkhyanayayiy 
singhalesisk förklaring af Suttra
Sutta, ett af Buddas föredrag, på pali,
så har han nu tillfälle därtill.

Öfver alt detta och mycket mera
vakar bibliotekarien Wieselgren. Han
är också bibliotekets kassaförvaltare
och räkenskapsförare samt deltager i
inköpsberedningen och den utländska
brefväxlingen. En på handskriftsafdelningen verksam tjänsteman var
under flera år dr Elof Tegnér, nu mera Lunds universitets bibliotekarie, 
hvilken utarbetat öfversigt af k. bibliotekets samling af svenska
brefväxlingar samt för öfrigt tjänstgjort på andra afdelningar inom
verket, men med utgången af 1884 lemnade det.

***

G. E. Klemming.

Vi ha från de lägre och yttre områdena af det stora riksverket
trängt upp i de högre och inre, men ännu ha vi icke kommit i det
allra innersta och allra heligaste. Dit är det endast högst få dödlige
unnadt att intränga. Där sitter själfve öfverguden. Orörlig, tyst,
vördnadsbjudande, skild från hela den öfriga verlden, endast sällan
uppenbarande sig för människorna, en hemlighetsfull makt, är det 
dock han som styr hela biblioteksverlden i Humlegården och därifrån
verkar på alt hvad boksynt är här i landet.

Det är Ö. B., såsom han heter på »biblisspråket», öfverbibliotekarien 
G. E. Klemming, en af fosterlandets vise, till sitt yttre en
högrest patriark, med långt ned på skuldrorna böljande silfverlockar.

Man tror kanske, att han är en paleotyp, årsbarn med de
incunabler, som härstamma från boktryckerikonstens första tider, ty
såsom tryckalster, ej såsom handskrift må han betraktas, men det är
misstag — han är visst icke så gammal. För att vara en paleotyp
måste man onekligen vara äldre än några och sextio år, öfverbibliotekariens 
ålder. Hans handlingar tyda också på mandomsårens kraft
och ihärdighet, icke på ålderdomens behof af hvila.

Gustaf Edvard Klemming var ovanligt boksynt och en lidelsefull
bokälskare redan i barnaåren, och såsom gymnasist, jämte brodern
Henrik (»Klemmings antiquariat»), en af bokauktionskammarens
flitigaste kunder. Under ett halft århundrade därefter har han egnat
sig oafbrutet åt de »bokliga konster» som äro förenade med en
sannskyldig bibliotekaries lifsuppgift. Han var icke äldre än tjugu år, när
han jämte Georg Stephens vardt en af det då, 1843, stiftade svenska
fornskriftsällskapets mest nitiske medarbetare.

Då han 1856 tillförordnades såsom amanuens vid k. biblioteket,
införlifvade han med detta sin egen dyrbara samling af äldre svensk
literatur. Ett par år därefter nämndes han till vice bibliotekarie, och
efter att under några år ha varit t. f. kungl. bibliotekarie, vardt han
1865 ordinarie innehafvare af den tjänsten samt efter samlingarnas
flyttning till det nya huset benämd öfverbibliotekarie.

Om man skulle uppräkna hvad den mannen uträttat för den
svenska literaturen, finge man mycket att göra. Här är ej plats
därtill. Endast må nämnas, att öfverbibliotekarien blott sedan samlingarna 
flyttades till Humlegården utgifvit slutet af den Oxenstiernska
handskriften på biblioteket, slutet af »Sveriges dramatiska literatur»
och (jämte fil. kand. G. Eneström) förteckning öfver svenska almanackor 
till 1749, första och andra delarne af »Svenska medeltidspostillor», 
ett bibliografiskt arbete öfver »Sveriges äldre liturgiska literatur»,
»Yngre Vestgötalagens äldsta fragment», tre häften af förteckning öfver
»Samtida skrifter rörande Sveriges förhållande till främmande makter», 
»Sveriges krönika från Gog till Karl Knutson», »Medeltidsdikter
och rim», tre häften, »Birgitta-literatur», bibliografi m. m.

För öfrigt leder öfverbibliotekarien hela verket och egnar sin
outtröttliga omsorg åt i synnerhet de vidlyftiga svenska samlingarnas
förkofran och ordnande. Det urval af trycksamlingarna från
riksarkivet, hvilka öfverlemnats till k. biblioteket, har öfverbibliotekarien 
handlagt och till stor del (omkring 6,000 nummer) ensam fullgjort
det maktpåliggande arbetet, liksom han sysselsatt sig med
plansch-samlingarna, till hvilka han utvalt de rika tillökningarna.

Hvart man kommer i bibliotekets inre finner man ständig
verksamhet från och med öfverbibliotekarien till och med vaktmästarne
och de med häftningar sysselsatte bokbindarne. Och verket är i
stigande, ty ständigt ökas samlingarna, men ersättningen i pengar är
sannerligen icke öfverdrifven. Den högsta löneinkomsten, till hvilken
öfverbibliotekarien kan komma, är 7,000 kr., den högsta för de två
bibliotekarierna hvardera 5,500. De fyra amanuensernas lön är 3,000,
som genom ålderstillägg kan ökas till 4,000. Och huru länge tål det
icke innan en tjensteman hinner till ordinarie amanuens! En af dem
tog sin doktorsgrad redan 1873 och ingick då i bibliotekets tjänst,
men först 1884 fick han ordinarie grad. Efter sju års studier vid
universitetet hinner man »parnassen», och efter ytterligare elfva år, således
först aderton år efter det man lemnat skolan, får man ordinarie
anställning.

Icke är det just lockande att egna sig åt bibliotekets tjänst, om
man ej själf har någon förmögenhet. Och likväl styr den ene
bokälskaren efter den andre sina steg åt det hållet. Biblioteket har i
långa tider haft förmånen att betjänas af kunskapsrike män, och för
det mesta hålla de ut, oaktadt de första årens knappa inkomster. I
vanliga fall är det endast andra bibliotekstjänster som kan draga dem
härifrån, såsom den ofvan nämnde universitets-bibliotekarie-befattningen 
i Lund eller såsom då den i k. bibliotekets tjänst grånade,
närmast öfverbibliotekarien stående bibliotekarien J. A. Ahlstrand vid k.
bibliotekets flyttning »opterade» för vetenskapsakademien, hvars
bibliotekarie han varit ända sedan 1856, ehuru han ännu längre egnat
stor del af sin rastlösa verksamhet och sina djupa insigter åt först
nämda bibliotek.

***

Kungl. bibliotekets tillväxt sker genom inköp, skänker, byten och
leveranser från rikets boktryckerier, hvilka äro skyldiga att »af alt
som tryckes ifrån upplagan aftaga och utan betalning aflemna till
kungl. biblioteket ett fullständigt och felfritt exemplar, jämte därtill
hörande planscher». Så öfverlemnades enligt hvad öfverbibliotekariens
årsberättelse upplyser, under 1887 till biblioteket 10,255 svenska
boktryck. Genom byten fick denna afdelning af biblioteket 565 nummer.
I gåfvor inflöto 1,112.  Genom köp i boklådor och på auktioner 
förvärfvades 859. På det sättet ökades svenska afdelningen med
tillsammans 12,791 n:r.

Den utländska tillväxer synnerligen genom köp både i Sverige
och i utlandet. Den ökades 1887 med 2,215 n:r. För att få någon
kännedom om huru det går till vid bokinköpet träda vi in i en
afdelning som vi ej förut besökt, i ett rum innanför lånedisken. I det
rummet har amanuensen E. W. Dahlgren, bibliotekarie vid Karolinska 
institutet, sin verksamhet inom riksbiblioteket.

Där ser man nyutkomna böcker, fortsättningsböcker, böcker skickade 
dit till påseende, katalogkartonger och mera sådant i stor mängd.
Bibliotekarien Dahlgren förestår de utländska bokinköpen och genomläser 
därför bokanmälningarna i de vigtigaste af halft annat hundrade
utländska tidskrifter, gör anteckningar och föreslår inköp. En del
dylikt arbete utföres ock af bibliotekarien Wieselgren.

Tid efter annan framlägges i det afseendet en föredragningslista
vid bibliotekariesammanträdet, där öfverbibliotekarien är ensam
beslutande, men där de två bibliotekarierna gifva sina råd och yttra sig
till protokollet som föres af hr Dahlgren. Om skyndsamhet är af
nöden, kan öfverbibliotekarien besluta också mellan sammanträdena.
Rekvisitionerna skickas till Samson & Wallins bokhandel som under
en lång följd af år biträdt kungl. biblioteket vid inköp af utländska
böcker.

Sedan böckerna anländt till biblioteket, införas deras titlar i en
»acquisitionskatalog» med uppgift hvarifrån de kommit och katalogiseras 
därefter på lösa blad i två olika exemplar, af hvilka det ena
bildar »nominalkatalogen» i alfabetisk serie efter författarnes namn
eller, om detta är okändt, efter första substantivet i titeln, samt vid
pseudonymer till särskilda hänvisningar; det andra exemplaret lägges
till »realkatalogen». Tryckta kataloger användas lika litet här som
vid andra stora bibliotek. Det torde kunna vara skäl att hågkomma,
det vårt kungl. biblioteks sätt att katalogisera tjänt till mönster för
många andra bibliotek, såsom Karolinska institutets, Svenska
läkaresällskapets, Väg- och vattenbyggnadskårens m. fl.

Statens bidrag till inköp af böcker antogs först vid 1844—45
årens riksdag och bestämdes då till 8,000 rdr banko, hvilket ökades
1878 till 18,000 kr., och är nu mera 25,000 kr., hvilket dock är långt
ifrån tillräckligt.

Kungl. biblioteket anses nu innefatta nära 300,000 tryckta böcker, 
förutom ett antal småtryck, och öfver 9,000 handskrifter.

*




XVIII.

I läsesalongen och på lånbiblioteket.

Aftonen är inne. Stockholmarne skynda till teatrarne,
musikkaféerna, bönesalarne, föreläsningsrummen, till
enskilda sällskap, offentliga möten, ordenssamfund,
fackföreningar och mera sådant. Det fins äfven de som stanna
i sina hem. Men en person, som icke har familj och
icke trifs att sitta ensam i sin bostad, icke häller är road
af sällskap, som bekymrar sig föga om teatrarne och ej
har lust att slå sig ned bland cigarröken och punschångorna på ett
kafé, hvad skall han taga sig till?

Vore det i Paris, hade han hundratals utvägar och kunde bland
annat begifva sig till Sainte-Geneviève-biblioteket för att i lugn
sysselsätta sig med läsning mellan kl. 6 och 10. Till och med i Roma
står den utvägen honom öppen i Sapienza (universitetet) och i
Vittorio-Emmanuele-biblioteket i f. d. Collegio Romano, hvilkas betydande
boksamlingar hållas öppna hvarje afton. I Stockholm har man länge haft
blott Tekniska skolans, hvilket dock är öppet endast två aftnar i
veckan samt half annan timme på söndagsförmiddagarne och är mera
ett fackbibliotek än en boksamling för den stora allmänheten.

Stockholm har likväl många och ganska stora offentliga
boksamlingar, t. ex. Vetenskapsakademiens, Karolinska institutets,
Tekniska högskolans, Stockholms högskolas, Tekniska skolans, Vitterhets-,
historie- och antikvitets-akademiens, Generalstabens, Riksdagens, m. fl.
m. fl. Alla dessa äro dock, med nyss nämda undantag, tillgängliga
endast på hvardagsmiddagarne samt vanligen blott två gånger i
veckan. Med undantag af k. biblioteket är det blott ett enda offentligt
som hålles öppet alla helgfria dagar (kl. 11—3), och det är kungl.
patentbyråns, en inrättning som följer med sin tid, åt minstone på
hvardagsförmiddagarne.

Vår hufvudstad lider således brist på tillfälle att begagna
offentliga, kostnadsfritt upplåtna läsesalar på de stunder som för flertalet
äro de enda lediga. Hvad skall en läslysten ensling således taga sig
till på aftnarne? Lyckligtvis har han tidningskontoren och
Stockholms läsesalong, som dock icke äro kostnadsfria för honom. Men
för fem öre kan han på ett af de nämda kontoren få sitt lystmäte
på hela stockholmspressen.

Interiör från Läsesalongen.

Stockholms tidningskontor
äro rätt goda, men lugna
tillflyktsorter äro de icke. De som
köpa tidningar komma och gå, slamra och skramla med tidningar,
slantar och prat och bekymra sig föga om den stillhet som en
uppmärksam tidningsläsare kräfver. Vanligtvis är också utrymmet föga
tillfredsställande. Icke sitter man riktigt bekvämt häller, och från
den oupphörligt öppnade dörren drar det ganska obehagligt.

Vida bättre är det i Stockholms läsesalong, i hörnet af
Beridarebansgatan och Klara Bergsgata, där stora flaggan svajar utanför ett hus
som eges af själfve konungen. Där kan den kunskapstörstande
enslingen, vare sig man eller kvinna, finna vederkvickelse i en rymlig
lägenhet på fem rum, sitta bekvämt och under tystnad omkring sig
genomläsa så många tidningar och tidskrifter han hinner med till kl.
10 på aftonen samt när han går hem få med sig en efterlängtad bok.
Bättre kan den läslystne icke begära, men det är naturligt, att det
kostar honom mer än på ett tidningskontor.

Länge tålde det innan Stockholm fick denna salong, och
anmärkningsvärdt är, att då vår hufvudstad redan hade öfver hundratusen
invånare, egde han hvarken en sådan läselokal eller något enda af
de nu så talrika tidningskontoren. Man hade visserligen »Sällskapet»,
där åtskilliga tidningar lästes, men det är icke alla som kunna eller
ha lust att vara ledamöter af denna tämligen dyra klubb. Ville man,
såsom det heter, »titta i ett blad» utan att köpa det, kunde sådant
ske endast på en källare, ett kafé eller i en kryddbod, men på intet
af dessa ställen hade man tillfälle att i fred och ro taga kännedom
om tidningens innehåll. Om man betänker, huru ofantligt många
stockholmare nu läsa de dagliga bladen utan att köpa dem, under
det bladens antal, prenumerationen och lösnummerförsäljningen likväl
tillväxt i starkare förhållande än folkökningen, skall man finna hvilka
storartade framsteg tidningsläsningen gjort på ett par årtionden.

Det var först med ingången af 1867 som läsesalongen uppstod. I början
var den afsedd för endast fruntimmer. Inbjudningen utgick från »Tidskrift för
hemmet», d. v. s. från fröken Sofi Leijonhufvud (nu enkefru Adlersparre),
hvilken jämte fru Lind af Hageby, fröknarna H. och A. Hierta (nu fru Retzius),
fruarna Limnell och Wallenberg, m. fl. damer sökte gagna den bildningssökande
kvinnan. Länge dröjde dock icke förr än läsesalongen gjordes tillgänglig för äfven herrar.
År 1874 bildade sig ett bolag med namnet »Stockholms läsesalong», som icke
hade penningvinst till ändamål, utan endast önskade att genom ökade
tillgångar kunna utveckla företaget, men tillgångarne voro ej större än att
aktiekapitalet slukades för läsesalongens ordnande och underhållande. År 1882 undergick
salongen en pånyttfödelse och öfvertogs af Föreningen för Stockholms läsesalong.
Genom en basar bildades en fond, som f. n. uppgår till något öfver 11,000 kr.,
och läsesalongen kunde förskaffa sig sin nuvarande ganska ändamålsenliga
lokal, hvilken hålles öppen mellan kl. 9 f. m. och 10 e. m., hälgdagar dock
endast kl. 2—10 e. m.

Stockholms läsesalong, hvilken under de senaste fyra åren
föreståtts af fröken M. v. Below och förut under tio år med stor omsorg
leddes af fru M. Broomé samt åt hvilken fröken A. Wensjoe och
många andra damer egnat sina tjänster, är icke så storartad som
Athenæum i Köbenhavn, kanske ej ens så betydande som motsvarande i
Kristiania, men likväl icke utan sin vigt i stockholmslifvet. De stora
läseanstalterna i de andre skandinaviske hufvudstäderne äro verkliga
sällskap, i hvilka endast medlemmar infinna sig. De äro nästan
ensamma på sitt område och icke, såsom här, underkastade medtäflan från
tidningskontor. Men, utom att största flertalet af utländska tidningar
icke fins ens i det bäst försedda af dessa kontor, är det i synnerhet
för tidskrifts- och bokläsning som vår läsesalong bjuder stora
fördelar. Läsesalongen är så myfcket mera nödvändig, som de offentliga
boksamlingarna, såsom ofvan visades, i allmänhet icke äro tillgängliga
på aftnarne. Det kan visserligen sägas, att ej alla som begagna sig af ett
offentligt bibliotek göra det för ökandet af sina kunskaper, ty nog har det
händt, att en och annan gått dit för att sätta sig och sofva, men det
vore kanske ej illa, om Stockholm egde flere sådana sofställen.
Onekligen är det väl något bättre att sofva i biblioteket än att öfverlasta sig
på krogen, vare detta sagdt utan att förorda biblioteks användande
till sofplatser. För rökare är salongen alldeles oanvändbar.

Läsesalongen är försedd med de flesta stockholmstidningar, en
stor del landsortsblad samt norska, danska, engelska, franska, tyska,
och amerikanska. Större delen af de besökande tillhöra nu mankön,
men äfven ganska många fruntimmer infinna sig, i synnerhet sedan
lärarinnor fått för billigare pris tillträde till tidningsläsning (ej till
boklån). Lärarinnorna, liksom lärare, tjenstemän, skriftställare och
i synnerhet tidningsmän utgöra flertalet af de besökande.
Skolungdom infinner sig äfven, och ej häller för arbetarne är salongen för
dyr. I salongens första tid såg man dock flere af de arbetande
klasserna. Likadant är förhållandet med våra garnisonssoldater, hvilka
förut ofta lånade böcker, men nu ha sådana på närmare håll.

Under 1887 mottog läsesalongen omkring 23,800 besök. Af dessa
voro omkring 12,200 dels års-, dels månads- och veckoabonnenters, nära 8,500
utgjordes af för en gång betalande (20 öre) och bort åt 3,200 af pollettinnehafvares. 
Tio polletter gälla för lika många besök och kosta 1 kr. 50 öre.  Fem
polletter betalas med 75 öre. För en veckas läsning på stället erlägges 60 öre,
1 månads 1,60, ett års 12 kr. Hemlån utan läsning på stället betalas efter
tidens längd och böckernas antal från 40 öre i veckan till 12 kr. om året.  För
läsning på stället jämte hemlån betalas från 75 öre i veckan till 20 kr. om året,
och man har då tillfälle att följa med en god del af literaturen.

***

Såsom vi sett är läsesalongen också lånbibliotek — med 10,000
band — men det är icke Stockholms enda. Om det är sant, att
läsning af böcker mycket inskränkes genom den alt mera sig
utbredande tidningsläsningen, är det också öfverensstämmande med
sanningen, att af den bokläsande allmänheten är det endast ett ringa
antal som köper böcker.  Vetenskapliga arbeten och literatur på
slöjdernas och konsternas m. fl. områden lånas i de stora offentliga
biblioteken, kanske någon gång i läsesalongen. Romaner, tidskrifter
och lättare literatur i allmänhet hemtas från lånbiblioteken. Af de
senare finnas åtskilliga, men det är nästan blott ett enda som är af
någon större betydenhet.

Redan mot slutet af 1500-talet finner man »bokförare» eller bokhandlare i
Stockholm. Åt minstone nämnes såsom sådan en Herman Sulkens, och i
medlet af följande århundrade erhöll Johan Janssonius bokhandelsrättigheter, men
något lånbibliotek tyckes icke ha funnits förr än i medlet af 1700-talet, då ett
sådant skall ha anlagts af den bekante boktryckaren, bokhandlaren och
skriftställaren Lars Salvius, hvilken genom sitt gifte med boktryckaren Joh.
Laurentius Horrns enka Helena In de Betou kom i besittning af det berömda Horrnska
boktryckeriet och »för sina märkliga förtjänster om svenska bokhandelns
upphjälpande» erhöll direktörs namn, »med lika rang och heder som assessorerne
i kollegierne.»

År 1783 upprättades ett lånbibliotek af F. A. Cleve, kantor i Tyska
församlingen och kollega i Tyska skolan. Katalogen var på tyska och biblioteket
i synnerhet utländskt. Det delades i en afdelning »für erwachsene Personen»
och en »für die Jugend». Den sista katalogen är tryckt 1802. Tio år efter
grundandet af detta lånbibliotek anlades ett nytt af C. C. Behn, som gaf ut
katalog på svenska, tyska och franska. Den sista katalogen är af 1828, men då
hade magister A. Wiborgs lånbibliotek redan länge funnits (sedan 1811), det
mest betydande som Stockholm egt, samt flere andra, såsom (G. E. Rademines
och »kungl, sekreter» J. D. Flintenbergs (1800) i Gelsingska huset. Flintenberg
hade varit riksantikvarie, men afsagt sig befattningen, fick titeln af förste
expeditionssekreterare och afled (1819) såsom skolrektor. Han hade vidsträckt
beläsenhet samt var äfven författare.

Magister Wiborg var dock den som utvecklade denna rörelse till större
betydenhet än förr, och efter hans död innehades lånbiblioteket någon tid af
bokhandlaren W. Isberg samt öfvertogs sedan af magister W. Baumgarten. Under
flera år sköttes det hufvudsakligen af Ferdinand Holmström, vitter författare,
prisbelönt af svenska akademien († 1858).

Såsom man ser, har lånbiblioteksrörelsen i Stockholm rätt vackra anor
och har skötts af åtskilliga literära och vetenskapligt bildade personer. Så hade
ock den bekante vitterhetsidkaren F. B. Cöster ett lånbibliotek här på
1830-talet. Det Wiborgska, slutligen kalladt f. d. W. Baumgartenska, flyttades från
Storkyrkobrinken till 48 Drottninggatan och fans där ännu på 1860-talet, då det
såldes till enskild person, ryttmästaren, frih. A. F. Kurck och fördes till det
gamla Oxenstjernska godset Tidön, som 1863 inköpts af Kurck.

Utom Per Götreks, den originela bokhandlarens, lånbibliotek vid Nya
Kungsholmsbrogatan, Stora Gråmunkegränd m. fl. ställen, som fans redan på
1830-talet och Maria de Vylders lånbibliotek som i senare delen af 1840-talet hade
sin lokal i n:o 14 Enkhusgränden (Hamngatan), innehade bokhandlaren J. J.
Flodin från 1842 ett väl försedt och mycket anlitadt i frimurarebarnhusets
egendom vid Malmtorgsgatan (nu badhuset), hvilket 1872 öfvertogs af G. A.
Ljungholm och sedan 1883 eges af fröken Emma Pettersson, 38 Mäster-Samuelsgatan.
På 1850-talet innehade också fru Spanier ett lånbibliotek, och i därpå följande
årtionde funnos äfven C. & O. Carléns, Hellgrens, Janssons, Maas’, Schylanders,
Seeligs och Strandbergs lånbibliotek.

År 1855 grundade bokhandlaren A. Grönberger ett nytt lånbibliotek och
behöll det i tio år, då han sålde det till fröken C. Kjellman som i några år
innehade det i n:o 6 Malmtorgsgatan och därefter flyttade det till 12
Brunkebergstorg, betydligt ökade boksamlingen och vann ett alt större antal kunder samt
1885 afyttrade biblioteket till ett af sina biträden, fröken M. Berns, nu mera
fru Gariberg, hvilken gifvit ytterligare utvidgning åt affären och f. n. har en
samling af 40,000 band.

Ett annat lånbibliotek i den lifligare delen af Norrmalm är bokhandlaren
O. R. W. Sahlbergs, 17 Fredsgatan.

Liksom bokhandeln, har lånbiblioteksrörelsen under de senare årtiondena
alt mera dragit sig åt norr, men Södermalm saknar visst icke böcker både till
salu och låns. Den stadsdelen hade redan för öfver femtio år sedan ett
lånbibliotek, mamsell C. Kihlbergs, vid Södermalmstorg, hvilket upprättades 1830
och ännu fins kvar samt nu eges af fröken J. Söderberg. På 1870-talet
öppnades af den kända författarinnan Sylvia (fru S. Pfeiffer) ett lånbibliotek vid
Hornsgatan, som dock snart upphörde, och i n:r 17 samma gata har nu mera fru E.
Johansson, född Engqvist, ett godt sådant bibliotek. På Ladugårdslandet, 6
Linnégatan, har fröken Svea Engqvist, också ett välförsedt lånbibliotek, och vid
Kungsbacken eges ett mindre af fröken Fredr. Engqvist. Mindre lånbibliotek
finnas här och där, så att ingen stadsdel är helt och hållet i saknad.

I Stockholms största lånbibliotek, det Kjellmanska, är ständig
rörelse från bittida på morgonen till sena aftonstunden, och de där
anstälda fruntimren ha ett ganska strängt arbete för att tillfredsställa
och ej sällan äfven vägleda stockholmarnes läslust.

Man brukar ofta med ett visst förakt tala om »lånbiblioteksromaner», 
sådana som aldrig läsas af den riktigt bildade och därför
inom literaturen nogräknade delen af allmänheten, men äro alltid
efterfrågade i de offentliga bokuilåningarna, och mången föreställer sig
ännu, att sådana bibliotek icke ha andra böcker än af lägre rang.
Detta är dock fullkomligt misstag, och var det nog äfven i magister
Wiborgs och de öfriga literära lånbiblioteksegarnes tid. Ett godt
lånbibliotek håller all nyare skönliteratur, äfven historiska arbeten och
memoarliteratur, reseskildringar m. m. och måste alltid följa med sin tid.

Vill man veta hvilka författare äro mest omtyckta, behöfver man
blott gifva akt på, huru många exemplar ett sådant lånbibliotek har
af de olika arbetena. Af Tolstois »Krig och fred» höll det Kjellmanska 
biblioteket tretiofem exemplar.  En tillförlitlig mätare på
smakens växling är det också. Det fins författare, af hvilkas böcker
lånbiblioteket för få år sedan höll ända till tjugu exemplar. Nu mera
äro ett par fullt tillräckliga. I allmänhet tyckes smaken för den
naturalistiska riktningen ha betydligt minskats. Mången som för ett par
år sedan frågade mycket ifrigt efter Zola, Goncourt och deras skola
vill nu läsa företrädesvis George Elliot och de författare som med
frisk realism förena både fin psykologisk uppfattning och ädelhet i
tankar och uttryck. George Sand är icke glömd, fastän Alphonse
Daudet fortfarande står i högt anseende, och man äfven ganska ifrigt
läser författarinnan till Molly Bown.

Romanliteraturen är naturligtvis mest efterfrågad, men äfven
historisk och memoarliteratur anlitas ganska mycket, och
skolynglingar begagna t. ex. det Kjellmanska lånbiblioteket ofta för
uppslagsböcker m. m. Långt uppe under taket i nämda bibliotek står en
hel mängd gamla böcker i blått pappband. Hvad kan det vara för en
författare? Det är Voltaire! Han läses verkligen ännu af en och
annan literaturvän, men hans upphöjda plats i biblioteket visar, att
han icke tillhör det dagliga umgänget.

Om det är sant, att lånbiblioteken minska bokförsäljningen och
därmed motarbeta författarnes, förläggarnes och bokhandlarnes intressen,
kan det ej häller nekas, att de främja läslusten och göra de läsande
bekanta med författare, hvilka utan denna förmedling kanske aldrig,
så mycket de än må förtjäna det, vorde kända hos en stor del af
allmänheten.

***

Utom de nu omnämda lånbiblioteken, har Stockholm äfven
andra offentliga boksamlingar ur hvilka allmänheten har tillfälle att låna.
En sådan är Arbetareföreningens bibliotek, hvars lokal är i
föreningens hus, 52 Malmskilnadsgatan. Biblioteket bildades 1868 och har
för sin första uppkomst att tacka hrr H. Hagerman och G. Pettersson,
hvilka gingo omkring till förläggare och åtskilliga enskilda personer
och intresserade dem för att lemna bidrag. Det består nu mera af
något öfver 2,000 särskilda arbeten, som äro tillgängliga för
föreninggens ledamöter och rätt flitigt anlitas. Under år 1887 gjordes 5,169
boklån. Af dessa tillhörde det vida öfvervägande antalet, nämligen
4,588, »vitterhet, romaner, berättelser och kalendrar». Dernäst, dock
ej mer än 189, geografi och resebeskrifningar. Af historiska och
statistiska arbeten utlånades 158, af kartor, planschverk och
illustrerade arbeten 123, o. s. v.

Biblioteket, i hvars lokal äfven tidningar läsas, hålles öppet för utlåning
hvarje söndag, med undantag af de stora hälgdagarne, kl. 9—11 f. m. samt
tisdags- och torsdagseftermiddagar kl. 8—10. För hvarje låntaget och icke
omsatt band som behålles öfver fjorton dagar betalas 5 öre för hvarje ny vecka,
men för alla illustrerade arbeten erlägges samma belopp för hvarje vecka från
lånets bekommande. Sist nämda arbeten och romaner få icke i något fall
behållas längre än en månad.

Till bibliotekets underhåll och förkofran har föreningen anslagit 300 kr.
årligen. Nio af föreningens ledamöter äro bibliotekarier.

Ett särskildt slag af lånbibliotek äro församlingarnas bokförråd,
som finnas i alla territorialförsamlingarna, med undantag af Katarinas,
och egentligen äro afsedda för folkskolebarnen, men i några församlingar 
tillgängliga för alla församlingsbor. De böra naturligtvis icke
förväxlas med elementarläroverkens särskilda, endast för deras lärjungar 
tillgängliga bibliotek. Det värdefullaste af församlingarnas torde
Adolf Fredriks vara, med omkring 2,000 verk och ett vida större
antal band som prydligt bundna förvaras i folkskolehuset vid
Saltmätaregatan, där det vårdas af skollärarinnan, fröken Laura Lundström.

År 1861 beslöts, att ett församlingsbibliotek skulle bildas, och uppdrogs
åt professor Edlund, frih. Stjernstedt och major Öhman att uppgöra förslag i
ämnet. Medel samlades först genom frivilliga gåfvor, men 1862 beslöts, att
hvarje församlingsmedlem som i bevillning efter andra artikeln erlade 10 rdr
rmt eller därutöfver skulle till bokförrådets ökande och underhåll erlägga en
årlig afgift af 3 öre för hvarje bevillningsriksdaler. År 1864 uppdrogs å
kyrkostämma åt professorerne E. Edlund och N. J. Andersson samt handlanden M. F.
Wallin att uppgöra förslag till bokförrådets utvidgning och ordnande, så att
intresset derför vorde allmännare, och beslöts att flytta bokförrådet från
elementarskolans lokal till nya folkskolehuset samt att utlåningen skulle anförtros åt
en lärarinna vid den skolan, hvilket beslut snart sattes i verket. År 1866
valdes fyra församlingsmedlemmar att utgöra bokförrådets styrelse, hvilken dock
sedermera undergått förändringar samt har en tid bestått af tre män och tre
fruntimmer, men utgöres nu utaf tre af de först nämde och två af de senare.
Handlanden M. F. Wallin har under hela tiden förvaltat kassan. Afgiften har
småningom nedsatts till 1 öre å bevillningskronan, men i betraktande af nu
varande tillgångar å fonden har någon afgift för 1889 icke ansetts behöflig till
bokförrådets utvidgande och underhåll.

Boklån lemnas kostnadsfritt icke blott åt församlingsbor, utan äfven åt hvar
och en annan som antingen är personligen välkänd af bokförrådets vårdare
eller anbefalles af aktad församlingsbo. Bok förrådet hålles tillgängligt för lån
hvarje onsdag och lördag, kl. 1—2.

Jakobs och Johannis församlings bokförråd är ock af betydenhet. 
Det innehåller omkring 2,500 band som förvaras i Grevesmülska
friskolan, 58 B, Malmskilnadsgatan, och vårdas af skolans lärare.

Detta bokförråd, som genom församlingens initiativ tillkom några år förut,
fick sin egentliga betydelse, då grosshandlaren A. Wennberg, ledamot i
skoldirektionen, skänkte till det samma 1,000 kr. Åtskilliga böcker ha skänkts af
enskilda personer. Det utgöres af dels för äldre personer afsedda arbeten i
populär vetenskap och skönliteratur, dels för folk- och friskolans barn berättande
ungdomsskrifter. Till inköp af böcker har församlingen anslagit 150 kr. om året.
Bokförrådet är tillgängligt för låntagare hvarje helgfri onsdag och lördag
kl. ½ 2—½ 3 e. m.  Till boklån är hvarje medlem af Jakobs och Johannis
församling berättigad mot en kvartalsafgift af 50 öre som användes till
betäckande af inbindningskostnader, m. m.  Låntaget arbete får ej utan särskildt
medgifvande behållas längre än en månad.

Klara församlings bokförråd är det tredje i ordningen och
innehåller bort åt 2,000 band samt har sin lokal i en af 
folkskolebyggnaderna vid Vasagatan, där det förvaltas af läraren J. Hamner, som
sedan 1865 skött denna befattning.

Det grundades 1861 genom en gåfva af 308 band af grosshandlaren J. G.
Schwan och ökades strax därpå genom att bokhandlaren H. Klemming skänkte
ungefär ett lika stort antal böcker, hvarjämte justitierådet G. Schmidt årligen
under någon tid ökade förrådet, hvilket efter hans död genom testamente erhöll
en del af hans boksamling, under det en annan del tillföll Nya elementarskolan.
Andra församlingsbor, såsom expeditionssekreteraren L. J. Lovén,
protokollssekreteraren N. Arfvidsson m. fl. bidrogo också med skänker af böcker.
Församlingen har anslagit 150 kr. årligen till bibliotekets förkofran.

Äfven detta bokförråd hålles öppet för utlåning på helgfria onsdags- och
lördagsmiddagar kl. 1—2, och boklån lemnas kostnadsfritt så väl åt skolbarnen
som åt äldre personer, antingen de tillhöra församlingen eller icke, men äro
väl kända af bokförrådets vårdare eller anbefalde af aktad församlingsbo.
Antalet af boklånare växlar för hvarje utlåningsdag mellan femtio och sextio.

Ett lika ansenligt bokförråd eger Ladugårdslands församling, som
tills vidare inrymt det i skolhuset, 21 Skepparegatan, där det vårdas
af lärarinnan vid folkskolan, fröken Anna Rylander.

Utlåningstiden är den samma som för sist nämda bokförråd, men de som
få låna böcker äro endast lärare och lärarinnor samt de af folkskolans lärjungar
hvilka hunnit den ålder och utveckling, att de kunna öfva och draga fördel af
enskild läsning. Lånen äro afgiftsfria. Bokförrådet grundades af skolläraren
A. Lindberg, hvilken 1869 samlade böcker genom gåfvor af enskilda personer
och förläggare. Det har sedan ökats genom inköp på församlingens bekostnad,
till hvilket ändamål 300 kr. om året äro anslagna. Bokförrådets vårdare 
tillsättes af skolrådet och uppbär 200 kr. i årlig lön.

Kungsholms församlings bokförråd är för några år sedan
grundadt af församlingens kyrkoherde, k. hofpredikanten Schultzberg,
genom af hans församlingsbor och enskilda vänner skänkta böcker och
består af omkring 400 arbeten, som i lån flitigt. anlitas af för
bokförrådets vårdare kända eller af bekanta församlingsbor anbefalda
personer. Lärarinnan, fröken H. Wahlström, vårdar samlingen som
finnes i 17 Handtverkaregatan och är tillgänglig måndagar och
torsdagar kl. 1—2.

Storkyrkoförsamlingens bokförråd är tämligen nytt, tillkommet i
synnerhet genom gåfvor af enskilda personer och innehåller omkring
800 band samt anlitas flitigt af församlingsboarna. Det har sin lokal
i ett af folkskolehusen, 22 Svartmangatan, och vårdas af läraren i
församlingens folkskola C. F. Stéen, som också är orgelnist i finska
kyrkan.

Äfven detta bokförråd hålles öppet på onsdags- och lördagsmiddagar. Då
tillräckliga medel ej funnos till fortsättande af böckernas inbindning, kom en
aktningsvärd församlingsbo bokförrådet till hjälp. Det var bokbindaremästaren
M. F. Åkerdahl, hvilken bundit ett stort antal af böckerna i utmärkt vackra
och starka band med smakfull utstyrsel till det öfverraskande priset af 10 öre
stycket — ett vackert bevis på välvilja för folkupplysningen.

Liksom på boklådor och vanliga lånbibliotek, är Södermalm
fattigt på äfven församlingars bokförråd. Katarina har, såsom nämdt
är, icke något als, och Maria eger ett mycket dåligt, omkring ett par
hundra band i eländigt tillstånd, till stor del ofullständiga exemplar
och arbeten utan slut, hvilka alla förvaras i ett litet skåp i en vrå
uti ett af lärorummen i folkskolehuset vid Timmermansgatan. Ingen
anlitar biblioteket, men hvarje lördagsmiddag träffas bokförvaltaren,
en gammal skollärare, troget på sin post, i fall den underbara
händelsen skulle inträffa, att någon skulle infinna sig och vilja låna en bok.

***

Långt upp på Regeringsgatan, i Jakobs allmänna läroverks hus,
finner man ett särskildt bibliotek som helt och hållet tillhör nya
Stockholm. I en tämligen stor sal med enkel utrustning sitta
vanligtvis alla hälgfria tisdags, onsdags, torsdags och fredags aftnar
åtskilliga personer omkring ett stort bord, lastadt med nyutkomna böcker
och tidskrifter. Öfver bordet hänger dr Sohlbergs himmelsglob, och
salens väggar äro klädda med fylda bokhyllor. Det är Pedagogiska
biblioteket i Stockholm, en ganska treflig läsesalong, men äfven
lånbibliotek, och det utan någon afgift.

»I fall ni ej är alt för stor bokföraktare eller alt för oförnöjsam
i fråga om literatur, så torde ni», säger Fridtjuv Berg i sina i
tidskriften Vor ungdom införda skolbref, och vi instämma med honom,
»här kunna tillbringa ett par lediga aftontimmar på ett ganska
behagligt sätt.»

Man behöfver icke vara särskildt intresserad för pedagogiska
ämnen, ty i denna boksamling finnes mycket annat än skolsaker.
Hufvudafdelningarna äro dock pedagogiska. Den första är en
»preparationsafdelning» som tillgodoser behofvet hos dem hvilka önska
använda biblioteket vid förberedelserna till sina lektioner. Den andra
hufvudafdelningen innehåller skolböcker, hvilkas omfångsrikaste del
utgöres af de svenska, och den tredje, bibliotekets egentliga kärna,
avser att inrymma den inhemska pedagogiska och metodiska
literaturen samt åt minstone de mest representativa inom den utländska.

Grundläggandet af pedagogiska biblioteket är ett bland de glädjande bevisen 
på det själfständiga pedagogiska lif som hos oss håller på att spira upp.
Hedern af att ha bragt saken till verkställighet tillhör Stockholms läraresällskap,
inom hvars styrelse dr N. G. V. Lagerstedt i början af 1883 framlade förslag i
detta syfte.  I slutet af samma år utsände nämda styrelse anteckningslistor till
de allmänna läroverken samt flick- och folkskolor i Stockholm, och frukten däraf
vardt ett penningbelopp af 786 kr. Samtidigt verkade man äfven för
hopbringandet af själfva biblioteket, och i januari 1884 infördes i tidningarna ett
upprop till allmänheten som hade till följd, att ganska ansenliga gåfvor började
inflyta, särskildt från de mera betydande förläggarfirmorna. Under elfte
allmänna svenska läraremötet i Stockholm i juni 1884; hänsköts frågan till ett
utskott, hvilket bearbetade henne och hemstälde till mötet om önskvärdheten af
att ett pedagogiskt museum och bibliotek inrättades samt att den början till
det senare som redan gjorts måtte röna offentligt och enskildt understöd.
Denna hemställan bifölls enhälligt af mötet

Man hade hoppats att för biblioteket kunna erhålla 500 kr. från
direktionen öfver Stockholms stads undervisningsverk, men direktionen saknade medel
därtill, hvaremot öfverstyrelsen för Stockholms folkskolor beviljade ett anslag af
500 kr. som sedan förnyats och utgår äfven för 1888.

Ecklesiastikdepartementet öfverlät åt biblioteket en större del af sin
samling pedagogisk literatur, och på ansökan af läraresällskapet medgaf kungl, maj:t
att åtskilliga i riksarkivet befintliga pedagogiska arbeten kunde till pedagogiska
biblioteket såsom disposition öfverlemnas. Samma medgifvande gjordes i fråga
om dupletter af pedagogiska arbeten i kungl, biblioteket. Äfven från andra håll
erhöllos värderika bidrag, och den 14 januari 1885 öppnades biblioteket för
allmänheten. Det omfattade då 2,855 band, af hvilka 2,432 svenska, skolprogram
och tidskrifter oräknade. Sedan den tiden har biblioteket tillväxt genom gåfvor,
byten och inköp. Föreläsningar med inträdesafgift af 50 öre ha hållits icke
blott för att bereda biblioteket inkomst, utan äfven att omedelbart verka för
samma syfte som biblioteket själft afsåg att främja, nämligen den pedagogiska
bildningen så väl inom som utom skolmännens krets. Af kungl. Maj:t anvisades 
snart ett belopp af 1,500 kr. till inbindning af böcker, och af det beloppet
användes det mesta under 1885 samt återstoden under 1886. Under 1887
beviljade kongl. maj:t åter ett anslag af 1,500 kr. Bland sina inkomster räknar
biblioteket de medel som inflyta genom sällskapet »Pedagogiska bibliotekets
vänner», som dock under 1887 ej gick till högre belopp än 195 kr.

Under första året hade de besökandes antal ej uppnått 500 och boklånen
icke öfver 300, men 1886 besöktes biblioteket af 645 personer, och 534 boklån
utlemnades, och 1887 voro de besökande 619 och boklånen 535. Vid 1887 års
slut omfattade biblioteket ungefär 8,000 band.

Pedagogiska bibliotekets föreståndare är dess upphofsman dr
Lagerstedt, och bibliotekarie var först fil. kand. E. Planch, hvilken
dock, hindrad af andra göromål, lemnade befattningen som öfvertogs
af fil. kand. Hj. Wallberger, hvarjemte folkskolläraren F. Berg brukar
en gång i veckan tjänstgöra såsom bibliotekarie. Hvar och en af
dessa herrar går med största beredvillighet till mötes dem som önska
begagna boksamlingen, vare sig att den besökande är skolman eller icke.

*



XIX.

Bland vetenskapsmän.

Det saknas icke, såsom vi nu visat, böcker i våra
dagars Stockholm, och på boksynta personer är
ej häller brist. Stilla lärde och flitiga forskare frukta
icke att lefva i en bullrande hufvudstad. Så samlas
tio gånger om året i ett palats vid en af Stockholms
lifligaste gator vårt förnämsta vetenskapliga samfund
som äfven är ett af Europas lärdaste sällskap, och
det samfundets medlemmar lefva och verka daglig
dags midt bland alla dem som ha endast det materiela
förvärfvet eller det flyktiga nöjet till sträfvan.

Omkring ett stort bord i ett stort rum, en trappa
upp i hörnet af Drottninggatan och Kammakaregatan,
sitta på den andre onsdagsaftonen i hvarje månad, med undantag af
juli och augusti, tjugu eller tretio till större delen öfver medelåldern
komne män. Det enkla, men behagliga rummet ser rätt nutidsaktigt
ut med sina röda gardiner och sin brüsselmatta, men från väggarne
blicka gamle mäns bilder i till större delen förra århundradets drägter,
och på några fotställningar stå byster af dylika föregångare. Bland
porträtten finner man många af stort intresse, t. ex. tre af Linné,
bland hvilka ett måladt af Roslin. Porträttet af Berzelius är måladt
af O. Södermark, under glas i en fristående pulpet vid ena väggen
glänser, mot svart botten, en storartad lagerkrans af silfver egnad åt
Berzelii minne och skänkt 1848 af Tysklands farmaceuter.

Det är vetenskapsakademiens sessionssal. Många män med
verldsrykte sitta vid det stora bordet, Nordenskiöld, Edlund, Gyldén
m. fl. Den gamle mannen med den djupa tanken uttryckt i de stilla
dragen är professor Sven Lovén, som nu i fyrtioåtta år tillhört
akademien, men redan vid sitt inträde der var bekant för sina
vetenskapliga afhandlingar om de lägre djurklasserna, för sin färd till
Spetsbärgen och andra vidsträckta forskningar, och som ännu vid långt
framskriden ålder är samme skarpe iakttagare af naturens hemligheter. 
Det fins dock en ännu äldre ledamot af vetenskapsakademien.
Sven Lovén har ej fylt åttio år, men friherre F. J. Wrede, den
framstående fysikern och f. d. general-fälttygmästaren, är snart åttiosex
och har i femtiotre år suttit i akademien. För öfrigt skådas också
vid det stora bordet jämförelsevis unge män, såsom G. Retzius, G.
Mittag-Leffler, H. Forssell, den visserligen äldre än dessa, men
ständigt ungdomlige A. Key, m. fl.

S. Lovén.

Den sist nämde reser sig kanske för att nedlägga presidiet och
håller ett tal i något vetenskapligt ämne.
Afgående preses håller alltid ett tal,
sedan efterträdaren först utvalts. Men detta
förekommer endast vid den sammankomst
i april, hvarmed det nya arbetsåret
inviges. Vid alla sammankomster har
sekreteraren någon till akademien inlemnad
uppsats att aflemna, och någon annan af
medlemmarne refererar andra uppsatser,
meddelar kritiker af vetenskapliga
undersökningar, o. s. v. Bibliotekarien
anmäler, om några skänker lemnats till
akademiens boksamling. Har någon af
ledamöterna, vare sig in- eller utländsk, aflidit, anmäles sådant. Intet i den
vetenskapliga verlden är sällskapet främmande.

Detta är akademiens månadssammankomster, men den 31 mars
hvarje år, årsdagen af grundreglornas stadfästande (1741) af Fredrik
I, är högtidsdagen, hvilken icke firas i akademiens hus, utan i stora
börssalen och bevistas af ett stort antal personer som icke tillhöra
akademien.

Vetenskapsakademien höll ända till 1764 sina sammanträden på riddarhuset, 
derefter en kort tid i Oxenstjernska huset, »gamla banken» vid Storkyrkobrinken, 
samt i grefve Pehrs hus å Helgeandsholmen, men 1777 inköptes det
Lefeburska huset (30 Stora Nygatan), och akademien invigde där sin verksamhet
1779. Det såldes 1828 till järnkontoret, då akademien inköpte Westmanska
huset (94 Drottninggatan). Sedermera köpte akademien af handlanden Abrahamssons 
arfvingar tillgränsande tomt, och området utvidgades till hela kvarteret
Grönlandet norra. Huset tillbygdes och utgör f. n. akademiens säte samt
inrymmer naturhistoriska  riksmuseets samlingar, bostäder för tre af akademiens
tjänstemän, biblioteket och bostad för bibliotekarien, åtskilliga arbetsrum för
vetenskapliga ändamål, bostad för riksmuseets konservator, o. s. v.

Utom akademiens nio klasser, af hvilka tre (ren matematik, använd
matematik och fysik) ha hvardera 6 ledamöter, en (praktisk matematik) 8, en (kemi
och mineralogi) 12, två (medicin och kirurgi samt ekonomiska vetenskaperna)
hvardera 15 och två (zoologi och botanik samt lärdom i allmänhet) hvardera
16, finnas också ett redaktions-, ett inspektions- samt ett förvaltningsutskott.
Inom så väl utskotten som akademien in pleno föres ordet af den för året valda
preses. De som af de nu lefvande ledamöterne innehaft denna hederspost äro,
uppräknade efter ålder inom akademien, frih. F. J. Wrede, S. Lovén, f. d.
kommendören C. B. Lilliehök, f. d. generaldirektörerne M. Huss och N. J. Berlin,
friherrarne kanslirådet A. Fock, prof. G. von Düben, prof. A. Nordenskiöld och
f. d. kommendörkapten C. J. A. Skogman, professorerne C. A. Ångström och A.
Key, presidenten H. Forssell och f. d. generaldirektören C. O. Troilius.

Af akademiens ett hundra inhemska ledamöter bor f. n. omkring hälften
i Stockholm. De sjutiofem utländska tillhöra olika nationer. Flertalet är
verldsbekante lärde. Den äldste är M. E. Chevreul, hvilken redan 1829 valdes till
ledamot.

På södra bufvudsidan af akademiens hus åt Wallingatan synes
helt nära Drottninggatan en liten dörr i bottenvåningen. Ring på, så
öppnas den och man kommer in i en mycket trång tambur. Till
höger i tamburen ser man in i en salong, till vänster i ett annat
stort rum, hvars väggar äro klädda med bokhyllor. På ett bord som
står framför långväggen reser sig en storartad silfvervas af mycket
egendomligt arbete. På golfvet ligger under de oblida årstiderna en
tjock matta, och på mattan en stor björnhud, minne från arktiska
ströftåg. Det kan nog behöfvas i detta stora rum som ligger nästan
i jämnhöjd med gatan. Det händer, att ni vid inträdet ser en starkt
bygd, något fetlagd man som står midt på golfvet och läser samt
kastar på er en tankspridd och närsynt blick, men strax därefter går
emot er med framräckt hand och ett vänligt leende, ett riktigt soligt
leende som lyser upp hela det mäktiga hufvudet med det något
grånade håret. Han ber er sitta ned, bjuder en cigarr och lägger
kanske genast för er en gammal karta från 1500-talet, öfvertygad att det
gamla, egendomliga pergamentstycket med sirliga målningar i hörnen
skall i hög grad intressera er, och så berättar mannen, under det han
blossar på sin cigarr, med en icke alldeles omärklig finsk brytning
om det där märkvärdiga pergamentstycket, huru han kommit öfver
det och hvad det duger till. Han tager fram flere gamla, högst märkliga 
kartor på lösa blad och i stora folianter, är själf utan tvifvel den
mest intresserade, men eger förmågan att också intressera andra,
kanske äfven dem som äro minst hemmastadda på de geografiska
forskningarnas område.

Mannen med kartorna är Adolf Nordenskiöld i sitt arbetsrum.
Det är visserligen icke sagdt, att han på samma sätt mottager en
främling, men när en gammal bekant infinner sig, tål det icke länge
förr än den store upptäcktsresanden är inne på sitt älsklingsämne.
Det är i denna anspråkslösa bostad i den låga bottenvåningen som
frih. Nordenskiöld, en af samtidens ryktbaraste lärde, har sitt lugna
och älskvärda hem, där han bland maka och barn, med undantag af
den korta tid om somrarne han vistas på sin egendom Dalbyö i
Södermanland, hvilar ut mellan långväga och farliga ströftåg och
funderar på hvart han nästa gång skall styra kosan samt under tiden
fullända något nytt vetenskapligt arbete och sköter sin tjänst såsom
intendent för de mineralogiska samlingarna vid naturhistoriska
riksmuseum.

A. Nordenskiöld.

Det är ock i detta rum och i ett mindre innanför detta som frih.
Nordenskiöld bland annat utarbetat sina vetenskapliga iakttagelser
från Vegaexpeditionen och med den storartade silfvervasen i den
egendomliga stilen dagligen för sina ögon,
ett dyrbart minne från yttersta östern,
en skänk från Hongkong, skildrat
Vegas färd; men det är också i
samma rum som han studerat kungl.
propositioner och andra
riksdagshandlingar samt förberedt sig till
anföranden i Andra kammaren. Den
store vetenskapsmannen samt
oförfärade och outtröttlige
forskningsresanden har utan att försumma
sina vetenskapliga uppgifter egnat
en del af sina krafter åt det
riksdagsmannavärf, till hvilket
medborgares förtroende kallat honom. Äfven i detta afseende är han en
representativ man för nya Stockholm, lärdomens och det praktiska
medborgarskapets lika verksamme utöfvare. Till ett så omfattande arbete
fordras dock mera tid än hvad vanliga människor anslå åt sin
verksamhet. Redan tidigt på morgonen finner man professorn i full
sysselsättning, och sällan lemnar han skrifbordet förr än midnatt för
länge sedan är förbi, möjligtvis med undantag af de aftnar, t. ex.
Idunsaftnar, då han långt in på natten skämtar i goda vänners lag,
ty den store vetenskapsmannen är ock en glad sällskapsman.

Adolf Nordenskiöld vardt redan vid tjugusex års ålder, strax
efter sin hitkomst från Finland, professor och intendent vid
naturhistoriska riksmuseum, hvilken befattning han nu således innehaft i tretio
år. I vetenskapsakademien invaldes han 1861, då han var blott
tjugunio år. Om hvad han sedan dess uträttat behöfva vi icke här 
Nordenskiölds arbetsrum.
erinra. Alla veta, att han är en af vår tids märkvärdigheter, men vi
äro nu åter så vana att se honom midt bland oss, att vi icke alltid
lägga märke till honom, då vi möta honom på Drottninggatan eller
träffa honom i ett sällskap. Detta är för öfrigt fallet med flere
andra af våra vetenskapsmän, hvilka äro kända öfver hela den
bildade verlden, men som i dagliga lifvet gå tämligen obemärkta bland
oss. Man vänjer sig vid alt, äfven vid att se en storhet i sin
vanliga omgifning.

H. Gyldén.

Om vi behöfva blott klifva öfver tröskeln för att från gatan
komma rakt in till frih. Nordenskiöld, går det ej så lätt att hälsa på
prof. Hugo Gyldén, och likväl bor han icke långt, horisontalt räknadt,
så vida det afståndet kunde räknas horisontalt, från den förres
bostad. För att komma till prof. Gyldén, en af vetenskapsakademiens
»ämbets- och tjänstemän», måste man först streta upp för öfversta
delen af Drottninggatan, af gammalt
Kungsbacken kallad, sedan anmäla sig
hos gamla frun i förfriskningsståndet vid
foten af en ännu brantare backe, själfva
Observatoriebacken, och efter att hon
med skarp blick granskat den
inträdessökande samt värdigats draga på snöret
till grinden, börja stigningen upp för de
höga trätrapporna som till tjänst för
stjärnkunnige och deras vänner
underlätta uppkomsten. Man stiger genom en
vacker, ehuru icke synnerligt gammal
park alt högre och högre och befinner
sig slutligen högt öfver hela Stockholm
och dess omgifningar, pustar en stund för att få tid att betrakta den
präktiga rundmålningen och träder därefter in i
observatoriebyggnaden, på gammalt stockholmsspråk kallad »stjärnkikeriet».

Icke långt efter vetenskapsakademiens inrättande, väcktes af en bland
ledamöterna, den bekante matematikern Per Elvius, akademiens sekreterare, förslag
om anläggandet af ett observatorium, och det beslöts, att ett sådant skulle
uppföras på den förlängning af Brunkebergsåsen som höjer sig vid Drottninggatans
ända. Stockholms magistrat upplät åt akademien den erforderliga tomten.
Öfverintendenten Hårleman uppgjorde ritningen, och konungen tillät akademien att
begagna de byggnadsämnen som voro ämnade för slottsbyggnaden, men kunde
därvid umbäras. Direktör Clas Grill lemnade penningförskott, och byggnaden
fullbordades på fyra år samt invigdes den 20 sept. 1753.

Under snart halft annat århundrade som sedan dess förflutit ha följande
personer varit akademiens astronomer: P. V. Wargentin, hvilken i tretiofyra år var
akademiens sekreterare och afled 1783; H. Nicander till 1803, då han tog 
afsked; J. Svanberg till 1811, då han utnämdes till professor i Upsala; S. A.
Cronstrand till 1837; H. Selander till sin död 1870 samt H. Gyldén från 1871.

Redan innan Hugo Gyldén, hvilken liksom Nordenskiöld är född
i Helsingfors, drogs till vår hufvudstad, hade han såsom ganska ung
gjort sig känd för framstående vetenskaplighet och utgifvit många lärda
afhandlingar samt tjänstgjort vid observatoriet i Pulkowa. Detta är
nog allmänt bekant, men mindre kändt torde vara, att f. d. docenten
Gyldén före ankomsten till Stockholm var ryskt kollegiiråd. Redan
vid tjugufem års ålder utnämdes han till ryskt hofråd och få år
därefter till kollegiiråd. Vid tretio års ålder kallades han till svenska
akademiens astronom och har sedan i sjutton år skött den
befattningen på ett sätt, att han nu är känd öfver hela den lärda verlden
samt att utländska högskolor och observatorier strida om äran att
kunna rycka honom från Stockholm. I sin egenskap af akademiens
astronom, är han också redaktör af en periodisk skrift som har
utomordentlig stor spridning och kallas almanack, på hvilken akademien
har stor inkomst.

Vetenskapsakademien åtnjuter i årligt statsanslag blott 6,000 kr. samt 3,000
i ränta på den köpeskilling som akademien utgaf för inköpet af de
Abrahamsenska tomterna, hvilka af akademien utan vidare ersättning öfverlemnades åt
statsverket. Såsom privilegiibesittare af almanackan har akademien åt
förläggare- och boktryckarefirman P. A. Norstedt & Söner öfverlemnat utgifvandet och
uppbär därför af sagda firma, enligt kontrakt på 20 år, 80,000 kr. årligen som för
hvarje år ökas med 1,000.

Det inre af observatoriet är en förborgad verld för större delen
af allmänheten, och äfven om detta hemlighetsfulla inre gjordes
tillgängligt för alla och när som hälst, skulle dock de flesta kanske icke
förmå uppfatta dess egentliga betydelse. Hvad som kan uträttas med
meridian-cirkeln, refraktorn och passage-instrumentet är ej hvar och
en medgifvet att förstå. Men det torde dock ega sitt intresse att
erfara, det dessa tre äro de egentliga arbetsinstrumenten på detta ställe
samt att meridiancirkeln, som är ett äldre instrument, användes sedan
1874 till att bestämma läget af en mängd ljusstarkare stjärnor för
att bilda en stjärnkatalog. Detta arbete har till största delen ålegat
amanuensen.

Vid refraktorn, som anskaffades 1877 och i början användes till
bestämmande af åtskilliga stjärnors afstånd, har under år 1887
anbragts en särskild tub för att fotografera »celesta» föremål. Arbetena
vid refraktorn ha utförts af observatoriets föreståndare.

Passage-instrumentet, som äfven anskaffades 1877, har bland
annat användts vid flera longitudsbestämningar som generalstabens
astronom under de senare åren utfört. Sommaren 1888 pågick en
sådan longitudsbestämning mellan Stockholm och Hernösand.

För den af observatoriets föreståndare redigerade almanackan
försiggår ett hvarje år under sommarmånaderna återkommande arbete
med beräkning och ordning af det följande årets almanackor till
Stockholms, Lunds, Göteborgs och Haparandas horisont.

Redaktör af statskalendern, på hvilken akademien också har
privilegium, är dr K. Sidenbladh, förste
aktuarie i statistiska centralbyrån, hvilken
äfven hör till vetenskapsakademiens
ämbets- och tjänstemän.

D. G. Lindhagen.

Den af desse som kommer mest i
beröring med allmänheten är
sekreteraren, hvars syssla sedan 1866 innehafves
af astronomen, prof. D. G. Lindhagen,
också en af våra vetenskapsmän som
gjort svensk lärdom känd och aktad i
utlandet. I unga år anstäld vid
observatoriet i Pulkowa, verkstälde han,
tillsammans med ryske och norske
vetenskapsmän, de vinkelmätningar samt polhöjds- och azimutsbestämningar,
genom hvilka det finska triangelnätets trigonometriska förbindelse med
det svenska i Lappland sammanslöts. Efter att han af svenska
vetenskapsakademien kallats till biträdande astronom, flyttade han till baka
till fäderneslandet och verkstälde på 1860-talet geodetiska och
astronomiska observationer i olika delar af landet för Sveriges deltagande
i en allmän europeisk gradmätning.
Sedan 1866 är han akademiens sekreterare
och har såsom sådan sin bostad i
akademiens hus.

Såsom akademiens fysiker verkade
prof E. Edlund i tretioåtta år och i nära
tretiosju var denne fräjdade
vetenskapsman ledamot af akademien, hvars preses
han också varit. Han egnade för öfrigt
hela sitt lif åt arbetet på det fält där flere
af våra vetenskapsmän stått främst bland
alla lands lärde forskare.

E. Edlund.

Akademiens kemistplats är f. n.
obesatt, men läraren vid Bergianska trädgårdsskolan, också en af
»ämbetena» vid akademien, är den utmärkte botanikern, prof. V. B. Wittrock.

Genom testamentariskt förordnande af 1784 öfverlät den bekante läkaren,
professor och assessor P. J. Bergius till vetenskapsakademien sitt bibliotek, sin
växtsamling och sin vid Karlbergs allén belägna malmgård, Bergiilund kallad,
till en skola för trädgårdsskötselns eller hortikulturens upphjälpande i riket,
under namn af Bergianske trädgården, på det sätt att egendomen skulle höra under
vetenskapsakademien såsom en dess tillhörighet i evärdliga tider, med det uttryckliga 
vilkor, att jorden som där under lyder endast skall användas till sådant
som till trädgårdsskötseln hör.  Egendomen mottogs efter Bergii död 1790 tillika
med ett kapital af 100,000 daler kopparmynt.  Dr O. Schwartz var den förste
bergianske professorn.  Prof. Wittrocks närmaste företrädare var N. J. Andersson, 
den bekante botanikern.  Redan för många år sedan väckte assessor P.
Juringius, en af Bergii slägtingar, rättegång mot vetenskapsakademien med
yrkande, att Bergianske trädgården måtte återgå från akademien till Bergii arfvingar, 
emedan akademien icke skulle ha uppfylt alla de i testamentet stadgade
vilkoren.  P. Juringius afled 1853, men sedermera ha hans barn fortsatt och,
efter dom i alla instanser till akademiens fördel, åter upptagit rättegången,
slutligen på grund däraf, att akademien sålde den af Bergius testamenterade
egendomen och nyttade trädgården till Frescati vid Norra Brunnsviken samt allra
senast för att åt minstone utfå skilnaden mellan försäljningssumman och det
belopp som betalades för platsen på Frescati egor.  Denna senaste rättegång
fortgår ännu.


På Frescati tyckes nu en ganska storartad trädgårdsverksamhet
utveckla sig.  Den så att säga vetenskapliga afdelningen har mycket
utbildats och riktats genom prof. Wittrocks och hans assistents, grefve
H. Strömfelts bemödanden.  Man finner där systematisk anordning af
olika trädslag, och på särskild plats anlägger man en geografisk
afdelning som skall innesluta ett i sitt slag oöfverträffadt fjällväxtparti
för växter från Skandinavien, Karpaterna, Alperna, Altai och Himalaya.

Men anläggningen har äfven en afdelning för handelsträdgård,
som omfattar 30 tunland eller dubbelt så stor yta som den
vetenskapliga afdelningen, redan är i full verksamhet och kan dagligen
torgföra sina alster.  Till dessa afdelningar höra särskilda byggnader,
men många af de i planen bestämdaha ännu ej hunnit påbörjas, bland
dem den som skall omfatta musei-, biblioteks- och undervisningslokaler.

Vetenskapsakademiens bibliotek nämdes i förbigående här ofvan.  
Det förtjänar otvifvelaktigt ett besök, icke för lokalens synnerliga
förträfflighet, ty den kunde onekligen vara bättre, men emedan det är
ett af de förnämsta och i synnerhet ett af de på naturvetenskapliga
arbeten rikaste.

Biblioteket är, med undantag af tjugu dagar i senare delen
af juni, öppet hvarje onsdag och lördag kl. 12—2 på dagen, men
man kan nog träffa bibliotekarien där äfven på andra dagar och
stunder.  Biblioteket är nästan alltid tillgängligt för studier och hemlån
af böcker, och i bibliotekarien träffar man en lika kunskapsrik som
tillmötesgående vägledare.  J. A. Ahlstrand har nu i nära fyra
årtionden vandrat och klättrat i dessa skumma gångar som bildas af 
idel upplysande verk på stora och långa bokhyllor. Sedan 1849 är
han anstäld vid biblioteket och sedan 1856 är han
vetenskapsakademiens bibliotekarie. Länge delade han sin verksamhet mellan detta
bibliotek och det kungliga, men efter att det senare flyttades till
Humlegården, egnar han hela sin tid åt vetenskapsakademiens och står
därigenom i ständig förbindelse med vårt lands lärda verld samt med en
stor del af andra lands vetenskaplige bokvårdare, själf en af de
förnämste bokkännarne.

Biblioteket intager i Stockholm främsta platsen näst efter det kungliga.
Det räknar sin början icke långt efter akademiens instiftande och hade ungefär
tretio år därefter omkring 2,000 band, men nu har det minst 50,000. Bland
sina bibliotekarier har det räknat zoologen Sven Nilsson, som åren 1828—31
tjänstgjorde här samtidigt med att han var intendent vid det zoologiska museet.
Den närmaste företrädaren till n. v. bibliotekarien var dr P. E. Svedbom, Nya
elementarskolans rektor och sedan utgifvare af Aftonbladet. Han innehade
befattningen åren 1844—56. Såsom biträde tjänstgör nu dr R. Geete, en af kungl,
bibliotekets e. o. amanuenser.

Till bevis på betydenheten af vetenskapsakademiens bibliotek
kan anföras, att därifrån äro vanligen omkring 8,000 nummer utlånade
(i mars 1888 voro de 8,388). Många arbeten utlånas till Finland och
Norge, några äfven till Danmark, och det har händt, att boklån sökts
till och med från Tyskland.

Utom de nu nämda ämbets- och tjänstemännen har akademien
också en kamrerare, v. häradshöfding A. G. Rehn, en ombudsman,
revisionssekreteraren K. G. Lindbäck, en arkitekt, prof. G. Dahl, en
notarie, kanslirådet O. A. Sjögren, samt en fysisk instrumentmakare,
hr P. M. Sörensen.

***

När man går öfver de två stora med träd och blommor prydda
gårdarne i akademiens hus, finner man åtskilliga dörrar och trappor, men alla
föra icke till akademiens egna lokaler, fastän de leda till med akademien
sammanhängande vetenskapliga anstalter. Den af dessa som är mest
bekant för allmänheten, men vanligtvis förväxlas med akademien själf, har
dock sin hufvudingång från Wallingatan, midt på palatsets hufvudsida.
Det är naturhistoriska riksmuseet som icke är akademien, men står
under hennes inseende och hvars intendenter äro ledamöter af
akademien. Detta museum åtnjuter ett särskildt statsanslag, som nu
utgöres af 66,050 kr. Samlingarna äro rikhaltiga och tåla väl vid
jämförelse med andra stora samlingar i Europas hufvudstäder. Några
afdelningar, t. ex. den mineralogiska, torde till och med, enligt sakkunnigas
intyg, öfverträffa många stora museers. Hon erhåller naturligtvis sina
vigtigaste bidrag från skandinaviska fyndorter och ökas oupphörligt.
Meteoritsamlingen innehåller 202 nummer af så väl meteorstenar,
hvilkas fall äro bevittnade, som ock nickelhaltiga järnmassor, hvilka
anses vara af meteoriskt ursprung. Denna afdelnings intendent är,
sedan tretio år till baka, frih. Nordenskiöld.

Samlingen af lägre overtebrerade djur, som har den store
vetenskapsmannen Sven Lovén till intendent, ökas oupphörligt och däraf
utlånas mycket för vetenskaplig bearbetning åt utländske
vetenskapsmän, liksom i museet samlingarna ständigt anlitas för studier. Museets
afdelning för vertebrerade djur står under prof. F. A. Smitts vård och
inseende och torde vara den som mest intresserar den stora
allmänheten vid de offentliga förevisningsdagarne, onsdagar, lördagar och
söndagar. Men det är trångt om rum i denna afdelning, hvarför
andra lokaler måste anlitas. Så har ett för hvalskelett särskildt afsedt
hus anordnats i det statsverket
tillhörande kvarteret på andra sidan
Wallingatan, hvilket kommer att en gång
bebyggas för museets räkning.
Samlingarna af fossila djur, intendent prof. G.
Lindström, samt af arkegoniater och
fossila växter, intendent prof. A. G.
Nathorst, liksom de botaniska
samlingarna, intendent prof. V. B. Wittrock,
och de entomologiska, intendent prof.
Chr. Aurivillius, fullständiga det
naturhistoriska riksmuseets vigt och
betydelse och bidraga att underhålla och
öka värdet af de vetenskapliga arbetena i vår hufvudstad.

R. Rubenson.

Begifver man sig snedt öfver den första gården och träder upp
för en tämligen mörk trappa, finner man bland andra vetenskapliga
arbetsrum statens meteorologiska centralanstalt, en inrättning som
också står under vetenskapsakademiens inseende, men otvifvelaktigt
intresserar det stora flertalet af svenska folket långt mera än
åtskilliga andra vetenskapliga anstalter. Det är där som nutidens astrologi
idkas, därifrån som prof. R. Rubenson och hans medhjälpare utsända
sina spådomar om väder och vind samt tala om för hela landet huru
kallt det var i morse i Haparanda och huru många grader blidt i
Leipzig, huru många millimeter regn fallit i Skudesnæs och hvarifrån
vinden blåste i Svinemünde, hvilket alt ingalunda göres för att
tillfredsställa nyfikenheten, utan för att bereda verklig nytta, i synnerhet
för jordbruket.

Prof. Rubenson gjorde såsom ung fil. doktor och byzantisk stipendiat
under fyra år en omfattande studieresa, uppehöll sig länge i Paris och ett par år
i Italien, där han i Roma och uppe i Volskerbärgen verkstälde omfattande
undersökningar öfver det atmosferiska ljusets polarisation. Efter återkomsten till
Sverige ordnade och ledde han de meteorologiska iakttagelserna vid Upsala
observatorium. Edlund hade redan 1856 till vetenskapsakademien i Stockholm
inlemnat förslag till meteorologiska iakttagelser i hela Sverige och, då med
anledning däraf ett nät af sådana iakttagelser upprättats, erhållit ledningen, hvilken
han innehade till 1873.

Det året inrättades meteorologiska centralanstalten, och Rubenson utsågs
1876 till föreståndare. Två år senare tillsattes dr H. E. Hamberg till amanuens
vid anstalten. Han hade under en utländsk resa haft tillfälle att taga
närmare kännedom om det storartade system för nederbördsmätning som finnes i
England och önskade att något dylikt kunde införas äfven i Sverige. Denna
önskan gick ock i fullbordan, tack vare i synnerhet det öfver hela landet
vaknade intresset för väderleksiakttagelser, ty om något land är, såsom dr
Hamberg yttrat, beroende af sina väderleksförhållanden, så är det utan tvifvel vårt,
med sina njugga skördar, sina elfvar, kanaler och vattenverk, sina skogar och
skogsarbeten. De första anordningarna för att lära känna förhållandena voro
dock otillräckliga. Före 1878 funnos i hela Sverige blott 40 stationer på hvilka
nederbörden uppmättes. Nu äro de öfver 450, och nyttan däraf är ovärderlig
för jordbruket.

Meteorologiska centralanstaltens verksamhet har nu i många år
fortgått efter den ursprungliga planen. Med stöd af de från 9
inländska och 21 utländska stationer dagligen ankommande
väderlekstelegrammen uppgöras synoptiska kartor, hvilka offentligen anslås å
fyra ställen i Stockholm och i förminskad skala återgifvas i fem där
utkommande dagliga tidningar. Samtliga i morgontelegrammen
upptagna iakttagelser meddelas åt sju tidningar i hufvudstaden, åtföljda
af en sammanfattning af väderlekstillståndet och utsigter för närmast
förestående väderlek, hvarjemte denna sammanfattning med utsigter
skickas med telegrafen till sju kommuner i riket. En mera
kortfattad sammanfattning jämte utsigter öfversändes till styrelsen för
statens järnvägstrafik som låter anslå den på alla större järnvägsstationer,
hvilket ock är förhållandet med flera enskilda banor. De inländska
väderlekstelegrammen offentliggöras dess utom i Bulletin du Nord,
en tidskrift som bekostas af de tre skandinaviska centralanstalterna
gemensamt. Så länge de »simultana observationerna» fortforo i
åtskilliga land, deltog Sverige i dem med fem stationer, men med 1887
års utgång upphörde de öfver alt. Såsom särskildt för Stockholm
märklig är den 1887 upprättade utförligare nederbördsstationen å
Djurhagen vid Värtan, där iakttagelser regelbundet göras öfver den
nederbörd som faller i jämnhöjd med trädtopparne och på marken.

Alla de ofvan åberopade 450 (närmare angifvet 456)
nederbördsstationer insända sina iakttagelser till centralanstalten vid utgången
af hvarje månad, och de offentliggöras i det sedan sju år under
anstaltens inseende af dr Hamberg utgifna månadsbladet med titel
»Månadsöfversigt af väderleken i Sverige», hvilket uppehälles
hufvudsakligen genom prenumeration af hushållningssällskapen i riket. I nämda
tidning fortgår en för tre år sedan börjad klimatbeskrifning öfver
rikets särskilda län, grundad på de 28 senaste årens iakttagelser.

År 1881 öfverflyttades från Upsala meteorologiska observatorium
till centralanstalten iakttagelserna öfver isförhållanden, åskväder och
fenologiska företeelser, och år 1887 inkommo till anstalten journaler
från 39 observationer öfver isläggning och islossning, från 49 öfver
iakttagna åskväder och från 56 öfver periodiska företeelser inom
växt- och djurverlden.                                   -

Synoptiska tabeller uppgöras för hvarje dag af året öfver
nederbördens art och mängd, åskväder, dimma, dagg, rimfrost, luftens
genomskinlighet, solrök, norrsken, m. m., och i dessa tabeller ingå
landets samtliga stationer. Man har således icke så litet att göra där
borta i vrån på en af akademiens gårdar och hvad som där
utarbetas kommer det praktiska lifvet till nytta, ytterligare därigenom att
upplysningar oupphörligt meddelas åt så väl in- som utländska
myndigheter och enskilda personer. Centralanstalten offentliggör
resultatet af sina arbeten i de »Meteorologiska iakttagelser i Sverige», som
utkomma på svenska och franska i vetenskapsakademiens namn och
nu uppnått tjugufjärde bandet.

Vetenskapsakademien är för öfrigt icke blott medelbart, utan ock
omedelbart ofta till stor nytta för det praktiska lifvet och afgifver
bland annat många utlåtanden på kungl. maj:ts befallning eller
anmodan af ämbetsverken, t. ex. år 1887 angående den »Skandinaviska
allmänna lifförsäkringsföreningen» samt på anmodan af
generaltullstyrelsen ett utlåtande rörande beskaffenheten af en till riket införd
mineralolja. Akademien tager ock upp bland sig praktiske män som
visat sig värdige sådan utmärkelse och räknar bland sina ledamöter
t. ex. Jean Bolinder, Claës Adelsköld, Troilius, Beijer, De Laval, m. fl.
af samma art.

***

Oberoende af akademien finnas i Stockholm flere på vetenskaplig 
grund hvilande anstalter, hvilka utöfva sitt inflytande öfver hela
landet, t. ex. Sveriges geologiska undersökning som har sitt säte i
Tekniska skolans hus vid Mästersamuelsgatan och hvars arbeten,
utförda af vetenskapsmän, fått en så vidsträckt utbredning.

Det var brukssocieteten som i början af 1840-talet anordnade geologiska
undersökningar i Sverige och anförtrodde ledningen åt bergshauptmannen J. H.
af Forselles, i hvilka undersökningar A. J. Erdmann, den utmärkte geologen,
tog verksam del, men ämbetsverket »Sveriges geologiska undersökning» kom till
stånd först 1858, då Erdmann vardt dess styresman och på det samma offrade
sina ovanliga insigter och alla sina krafter till dess han, 1869, dukade under
för öfveransträngningarna. Därmed var den geologiska undersökningen ledd in
i rätta fåran, och man kunde med iakttagande af vetenskapens fordringar
uppdaga och genom fullständiga kartor och beskrifningar erhålla kännedom om
landets allmänna geognostiska beskaffenhet, af utomordentlig vigt äfven i
ekonomiskt afseende.

O. M. Torell.

Sedan 1871 är e. o. professorn vid Lunds universitet O. M. Torell
chef för Sveriges geologiska undersökning, biträdd af hrr N. O. Holst, M.
Stolpe, E. Erdman och G. H. Santesson. Vid undersökningen äro också
sju andra geologer anstälde. Torell var redan tidigt i verksamhet, reste
med Sven Lovén på vetenskapliga undersökningar vid Sveriges västkust
m. fl. orter, gjorde en studiefärd till
Schweiz för glacierernas skull, besökte
Island, Spetsbärgen och Grönland och
gaf kanske uppslaget till efterföljande
ishafs- eller s. k. nordpolsexpeditioner.
År 1860 utnämdes han till adjunkt i
zoologi och intendent vid zoologiska
museet i Lund, men året därefter var
han åter på Spetsbärgen för att göra
nya vetenskapliga iakttagelser. Efter
att några år ha skött sin
universitetstjänst, utgifvit ett stort antal
vetenskapliga afhandlingar och äfven gjort
nya studieresor i en stor del af
Europa, utnämdes han till Erdmanns efterträdare i Stockholm och har
nu i ett par och tjugu år egnat sina krafter åt i fråga varande
chefskap.

Den geologiska vetenskapen har äfven andra målsmän i
Stockholm, t. ex. dr A. E. Törnebohm, lektor i geologi och mineralogi vid
Tekniska högskolan, samt professor V. Brögger vid Stockholms
högskola. Men att här uppsöka och för allmänheten framställa alla
våra vetenskapsmän ingår icke i planen för detta arbete, som måste
nöja sig med att uppvisa det för nya Stockholm mest
kännetecknande inom olika områden, synnerligen beträffande de »institutioner»
som uppstått under de par närmaste årtiondena.

En sådan inrättning är Karolinska institutet eller, för att tala i
officiel ton, Kongl. Karolinska mediko-kirurgiska institutet visserligen
icke, om man blott afser åldern. Dess uppkomst hör icke till nya
Stockholm, men i sitt nuvarande skick är det vår tids barn. Det institutet
är en hufvudstads värdiga universitets-fakultet, en fakultet utan
universitas, men därför icke mindre, kanske snarare mera betydelsefull
än en inom öfriga fakulteter inklämd, i en småstad med stor
högskola arbetande lärdomsapparat, vare detta sagdt utan att på
minsta sätt vilja förnärma våra gamla universitets medicinska och öfriga
fakulteter som otvifvelaktigt äro mycket aktningsvärda i och för sig,
— men sakna hufvudstadens hälsosamma inflytande.

Karolinska institutet anses ha sin upprinnelse dels från »collegium
medicum», sedan kalladt sundhetskollegiet, nu medicinalstyrelsen, dels från »Kongl,
chirurgiska societeten» som upplöstes 1757. Sitt första reglemente fick
institutet 1815, och 1822 erhöll det ett nytt samt hade under tiden fått titeln
»Karolinska». Nya stadgar utfärdades 1861, och de nu gällande trädde i kraft 1886.

Från och med arbetsåret 1862—63 har institutet rätt att anställa medicine
licentiatexamen och är likstäldt med universitetens medicinska fakulteter. Det
åtnjuter statsanslag som vid senaste statsregleringen utgjorde 145,950 kr. Ar
1882 beviljades ett särskildt anslag en gång för alla af 315,000 kr. till den nya
byggnad som nu innehåller de anatomiska, histologiska, fysiologiska,
farmakologiska och hygieniska instituterna. Redan 1866 invigdes ett då nytt hus,
hufvudbyggnaden i fonden af institutets gård, med den patologiskt-anatomiska och
kemiska institutionen. De gamla byggnader som funnos på den 1816 tillträdda
tomten å Kungsholmen, det forna glasbrukets, äro nu försvunna, med untantag af
den låga byggnaden på västra sidan, där biblioteket är samt två professorer och
institutets amanuenser ha sina bostäder. Förmånen af boställsrum tillkommer nu
mera professorerne i anatomi, fysiologi, patologisk anatomi och kemi i tur efter
fullmaktsålder.

Detta läroverk, öfver hvilket Berzelius och Anders Retzius spredo
oförvansklig glans och som i synnerhet den senare gjorde till
medelpunkten för det anatomiska studiet i Sverige, fick sin hufvudsakliga
betydelse som praktisk undervisningsanstalt genom Magnus Huss,
hvilken kan anses såsom vår kliniska undervisnings egentlige fader. Vid
Huss sida fann man snart P. H. Malmsten, hvilken jämte C. Santesson
och Hj. Abelin fortsatte verket. Institutet har under några år lidit
stora förluster. Malmsten, Santesson, Stenberg, Jäderholm, Kjellberg
och Blix ha aflidit; Abelin, v. Düben, Andersson, Öhrström, Wimmerstedt 
och Lovén ha tagit afsked. Men unga krafter ha efterträdt dem,
och med vetenskapsmän, sådane som Axel Key, nu mera institutets
rektor (förr kallad inspektor), Gustaf Retzius, och, för att nämna en
af de unge, Robert Tigerstedt samt flere andra, kan Sverige dock
fortfarande känna sig stolt öfver en sådan medicinsk fakultet.

Emedan ordinarie professuren i medicin är förenad med öfverläkarebefattningen 
vid Serafimerlasarettet, håller prof. R. M. Bruzelius, Malmstens värdige
efterföljare, medicinsk klinik och poliklinik på nämda lasarett, och af samma orsak
förestår prof. C. J. Rossander, som går i sin mästares Santessons fotspår, såsom
öfverkirurg vid lasarettet den kirurgiska kliniken och polikliniken.  I sin 
egenskap af professor i obstetrik och gynekologi, är N. W. Netzel, A. Anderssons
framstående efterträdare, direktör vid allmänna barnbördshuset, där e. o. prof. M. J.
Salin är adjunkt. K. O. Medin, professor i pediatrik, är öfverläkare vid
allmänna barnhuset. E. o. prof. i syfilidologi E. Ödmansson är öfverläkare vid
Stockholms stads och läns kurhus. Med e. o. professuren i psykiatri förenar F.
J. Björnström öfverläkaretjänsten vid Konradsbärg, Stockholms hospital för
sinnessjuka. J. W. Berg, e. o. prof. i kirurgi, är andre öfver kirurg vid
Serafimerlasarettet och öfverläkare vid kronprinsessan Lovisas vårdanstalt för sjuka barn.
Andre öfverläkareplatsen vid Serafimerlasarettet är förenad med e. o. professuren
i medicin, f. n. vakant, men förestås af docenten J. G. Edgren.

A. Key.

De betydande lärarekrafterna vid Karolinska institutet äro till
icke ringa del förenade med verksamhet såsom läkare. Men det fins äfven
professorer vid institutet som icke egna sig åt praktiken, utan endast åt
vetenskapen. Bland dem är institutets 1886 tillförordnade rektor prof.
Axel Key, hvilken, ehuru knapt femtiosex år, redan i tjugusex år
varit lärare i patologisk anatomi och såsom sådan haft stort inflytande
på läkarebildningen i vårt land samt
vägledt och uppmuntrat det ena
slägtet efter det andra af medicine
studerande. Han begynte sin verksamhet
med att skaffa institutet en ny och
tidsenlig lokal för det patologiskt-anatomiska 
studiet och har själf aldrig
låtit sina studier hvila. Vetenskapsman 
äfven utanför lärosalen, har Key
med ovanlig skarpsinnighet, ihärdighet
och arbetskraft egnat sig åt betydande
forskningar och offentliggjort
resultaten i skrifter som gjort forskarens namn
högt aktadt äfven i främmande land.
Hans till samman med Gustaf Retzius
utgifna »Studien in der Anatomie des Nervensystems und des
Bindegewebes» skola sannolikt för alltid bevara de begge författarnes höga
anseende inom den vetenskapliga verlden.

Men äfven utanför denna verld har Axel Key verkat med god
framgång för alt hvad allmänbildning heter. Hans riksdagsmannaskap
i Andra kammaren och deltagande i läroverkskomitén samt med
anledning däraf utgifna, storartade arbete öfver hälsovården i skolorna
kunde vara följderna af en hel lifsverksamhet för en vanlig intelligent
och arbetsam fosterlands- och människovän, men har icke hindrat
Axel Key från fullföljandet af någon annan bland de många uppgifter 
han satt sig före. Så grundlade han också »Medicinskt arkiv», hvilket 
författades och förlades af Karolinska institutets lärare och sedan
ombildats till »Nordiskt medicinskt arkiv», ett vackert bevis på hvad
den nordiska läkarevetenskapen förmått i god samdrägt åstadkomma.
I de skandinaviska naturforskaremötena har han tagit verksam del
och vid dem innehaft betydande förtroendeposter. Och under all
denna förvånansvärdt vidsträckta och djupgående verksamhet är prof.
Key den alltid tillgänglige, ständigt glade
och lefnadsfriske sällskapsmannen. Det
senare torde dock vara ett icke ovanligt
drag hos vetenskapsmännen i Stockholm,
något som kanske kännetecknar dem
framför deras likar i många andra
samhällen.

G. Retzius.

Hvad har Gustaf Retzius icke också
uträttat, och han är dock jämt tio år
yngre än Key! Det är den förvånande
spänstigheten och den sällsynta
arbetskraften och ihärdigheten, som utmärka
så många af våra vetenskapsmän, hvilka
man finner i kanske ännu högre mått utvecklade hos denne forskare,
författare och lärare, hvilken, under det han träget sysselsätter sig
med lösande af de mest allvarliga vetenskapliga uppgifter på förut
oarbetade fält, ej häller försummar att dikta sonetter samt hvilken till
och med icke ryggat till baka för att belasta sig med en
tidningsutgifvares nedtyngande börda. Bland Retzii
många betydande arbeten har »Das
Gehörorgan der Wirbelthiere», två digra
folieband med teckningar af författarens egen
hand, väckt stor uppmärksamhet såsom
ett af den anatomiska vetenskapens mest
framstående verk och i alla tider en
anledning till stolthet för Sverige.

Chr. Lovén.

Märkvärdigt är det intresse som
vetenskapsmännen hos oss visa för en stor
del samhälleliga frågor som ej stå i
något närmare samband med deras
vetenskap och för deras benägenhet att
inskrida på det praktiska lifvets område
samt för det ofta storartade arbete de därigenom underkasta sig. Så
har den såsom fysiolog mycket framstående professor Chr. Lovén, af
alla sakkunnige erkänd såsom en vetenskaplig storhet, öfvertagit
sekreterarebefattningen i landtbruksakademien och ingalunda gjort det,
såsom man kanske förestält sig, för att därigenom bereda sig en 
fri tillflykt på gamla dagar, utan för att kunna gagna på ett område
för hvilket han, jämte sin vetenskap, känner det lifligaste intresse och
hvarpå det otvifvelaktigt måste nedläggas långt större möda än
fördelar kunna vinnas. Sekreterarebefattningen i landtbruksakademien
och hennes förvaltningsutskott är obestridligt en af de mest
ansträngande förrättningarna i vårt samhälle.

E. Tigerstedt.

Emellertid vardt genom prof. Chr. Lovéns öfvergång till annan
verksamhet både den fysiologiska professuren och inspektoratet vid
Karolinska institutet lediga. Lyckligtvis fans sedan 1881 vid
institutet en ung laborator i experimental fysiologi, Robert Tigerstedt från
Helsingfors, hvilken också genom åtskilliga specialundersökningar i
vetenskapsakademiens redogörelser samt vetenskapliga afhandlingar på
annat håll gjort sig i hög grad bemärkt. Inspektoratet, nu rektoratet,
anförtroddes A. Key, och lärarekollegiet föreslog enhälligt dr Tigerstedt
till professuren, hvarefter han utnämdes af kungl. maj:t och i november
samma år tillträdde ämbetet. Den vetenskapliga
verlden har med anledning af hvad han redan
uträttat sina blickar fästa på prof. Tigerstedt.

På grund af enskild donation inrättades en
ny professur, kallad P. H. Malmstens, i
nervsjukdomar och till innehafvare deraf utnämdes
1887 P. J. Wising, e. o. professor i medicin.

De förändringar lärarepersonalen på 1880-talet
undergått äro således, att prof. W. Öhrström efterträdts af
F. J. Björnström; A. Kjellberg af C. O. Medin; den
senare såsom e. o. professor i pediatrik af J. Wærn; C.
Blix af C. Wallis; S. Stenberg af grefve K. A. H. Mörner; 
A. Wimmerstedt af S. Jolin; C. G. Santesson af C.
J. Rossander, hvars e. o. professur öfvertagits af J. W.
Berg; A. Jäderholm af A. Key-Åberg; G. Lovén af R. Tigerstedt; A. Andersson
af N. W. Netzel.  E. o. professuren i medicin har, efter det prof. Wising utnämdes 
till den Malmstenska lärostolen, uppehållits af docenten J. G. Edgren, och
e. o. professuren i obstetrik och gynekologi efter prof. Netzel af docenten M. J.
Salin samt professuren i anatomi efter frih. G. v. Dübens afskedstagande af
dr G. Gullberg.  Såsom docenter verka sedan årtiondets ingång prof. C.
Curman i balneologi och klimatologi samt dr G. Zander i medicinsk gymnastik,
men under loppet af åttiotalet ha till docenter utnämts doktorerna E.
Welander i syfilidologi, J. E. Widmark och E. Nordenson i oftalmiatrik, J. G.
Edgren i medicin, K. Malmsten i laryngologi, S. von Hofsten i pediatrik och N. E.
Selander i bakteriologi.

Sammanlagda antalet af studerande vid Karolinska institutet var 348 under
läsåret 1883-84, men 422 under året 1886—87. De studerande under 1883—84
som här aflagt medicine kandidat-examen voro 40 (i Upsala 76, i Lund 33), men
1886—87 hade antalet växt till 85 (i Upsala 84, i Lund 25). Under kalenderåret
1884 aflades licentiat-examen af 16 kandidater, under 1886 af 20 samt endast
under vårterminen 1887 af 24.

***

Hörnet af Vasagatan och Kungsgatan, två af nya Stockholms
största och lifligaste gator, är ett äkta storstadshörn, där det nutida
stockholmslifvet pulserar med starka slag, där brådskande fotgängare,
ekipascher och arbetsåkdon ila åt olika håll, spårvagnar ringa utan
uppehåll, ånghvisslan höres från den närbelägna järnvägen och från
de stora verkstäderna på Kungsholmen. Alt är buller och bråk,
uttryck för det rastlösa materiela förvärfvet, äfven för det bullrande
nöjet, ty med spårvagnarnes klockor och verkstädernas ånghvislingar
blandar sig om aftnarne det från Vasateatern utträngande ljudet af
operettens klingklang.

Just där i hörnet, midt bland storstads-nutidsbråket, i det ofta
nämda Lundbergska palatset, under samma tak som Vasateatern och
många handelslokaler och enskilda bostäder har Stockholms högskola
hyrt in sig med alla sina »institut», vetenskapliga instrument och
samlingar. Flertalet af dem som svänga om hörnet eller vandra
några af de stora stråk vägarne framåt eller ila till »Storhertiginnan»
och »Sköna Helena» tänker icke på att i det huset frodas
vetenskapen och lägges grunden till mången framtida storhet på det lärda,
området, att där idkas sträng forskning och göres månget vetenskapligt 
rön som kan varda af stort inflytande äfven i det praktiska lifvet.

Träd in i en af förstugorna vid Kungsgatan, den som är
närmast Vasagatan, en helt vanlig ingång. På väggen finna vi en stor
»tabula nigra», där åtskilligt är »spikadt» som rör anmälningar,
föreläsningar o. s. v., helt universitetsaktigt. Trappan är något
monumental, utan att därför vara synnerligt vördnadsbjudande. Man möter
åtskilliga unga personer, äfven af kvinkön. De manlige bära hvita
studentmössor. Det är stockholmsstudenter af bägge könen, bortblandade i
den stora stadens vimmel, utan att därför ha tappat bort sig eller
sina studier, flitiga och stillsamma lärjungar som bereda sig för
lifvets stora verksamhet utan att tro sig ännu vara färdiga att stifta
lagar för samhället. En hufvudstads jäktande oro stör dem icke,
lika litet som deras lärare låta det skramlande lifvet på gatan rubba
deras vetenskapliga kalkyler. Hufvudstadslifvet har endast sin
uppfriskande inverkan på så väl lärare som lärjungar, och om detta lif
ännu icke känt stort inflytande af högskolans närvaro, må man
därför icke tro, att ett sådant inflytande ej skall komma, så snart
högskolan hunnit slå fastare rötter och frukten börjar mogna.

Tanken att i Sveriges hufvudstad upprätta ett universitet är rätt gammal.
Med segern genomgick den sitt första skede, kampen för att vinna erkännande,
och man vardt alt mera ense om önskvärdheten af tankens förverkligande.
Många planer utkastades redan för årtionden sedan, men antingen utgingo de
från antagandet, att man borde till hufvudstaden flytta ett universitet som redan
på annan ort skjutit djupa rötter eller ock afsågo de att grunda ett nytt
universitet, om hvars beskaffenhet man dock hade de mest motsatta och minst
klara föreställningar. Hvad man hade klart för sig var att så länge
hufvudstaden icke eger ett universitet, saknar den nationela utvecklingen ett riktigt stöd,
men huru bristen skulle på bästa sätt afhjälpas, tycktes vara alldeles outredt.
Så kom representationsfrågans afgörande i öfverensstämmelse med flertalets
önskningar och framkallade större rörlighet i samhället samt därmed ökad
åstundan, att frågan om ett universitet i Stockholm skulle ändtligen afgöras. Man samlade
något pengar och öfverlemnade dem under namn af »Decemberfonden» till stadens
drätselnämd som skulle under stadsfullmäktiges kontroll vårda och förränta medlen.

Men derpå hvilade saken åter ett par år till dess några få personer som
insågo, att denna tröghet kunde ha de menligaste följder, mot slutet af 1867
beslöto att söka rycka frågan ur den domning hvaruti hon försänkts och
därför bildade en liten agitationsgrupp. Sedan deras förhandlingar våren 1868
vunnit förstärkning af åtskilliga vetenskapsmän och andra framstående
personer, hvilka samtidigt sökt verka för samma ändamål, fortsattes arbetet gemensamt
med ökad liflighet, men snart märktes olika åsigter göra sig gällande. De som
först börjat med något allvar bearbeta frågan yrkade, att i det förslag som skulle
framläggas inför allmänheten, borde bestämdt uttalas, det stockholmsuniversitetet 
måtte börja sin verksamhet med ett mindre antal lärareplatser och det hela
icke uppskjutas till dess först en mycket stor summa hunnit hopsamlas, genom
hvilket uppskof intresset otvifvelaktigt skulle åter förlamas och hela saken
kanske ännu en gång sättas på spel. Hvad denna grupp, som slutligen utgjordes endast
af hrr Axel Key, Harald Wieselgren, Adolf Hedin och Claës Lundin, lade vigt på var
således först och främst, att universitetet måste så fort som möjligt, om äfven i den
blygsammaste form, börja sin verksamhet samt vidare att den verksamheten
skulle företrädesvis utgöras af föreläsningar i rätts- och statsvetenskap och i
ämnen som höra till en historisk-filosofisk fakultet. Först när de materiela
krafterna tillräckligt vuxit, borde man vara betänkt på dessa föreläsningars
utbildande till verkliga fakulteter samt inrättande af äfven en
matematisk-naturvetenskaplig fakultet.

En fullständig plan med utgifts- och inkomststat uppgjordes af den nyss nämda
gruppen, men flertalet bland de öfverläggande yrkade, att universitetet icke skulle
taga sin början förr än stora penningsummor vore samlade, och det var detta flertal
som hösten 1869 bildade Högskoleföreningen i Stockholm. Föreningen, med ett till
sjutiofem begränsadt antal ledamöter, uppgjorde stadgar och utfärdade, den 14 oktober
1869, inbjudning till allmänheten att lemna bidrag till upprättande af en högskola i
Stockholm såsom en medelpunkt för landets intellektuella sträfvan samt för att
tillgodogöra och öka de rika odlingsskatter som här finnas, och erinrades därunder
om angelägenheten också för nationens politiska och sociala lif af en sådan
högre bildningsanstalt. Under de följande åtta åren afhördes om högskolan ej
mycket annat än att högskoleföreningen då och då sammanträdde samt att
pengar fortfarande samlades, men äfven denna insamling tycktes under långa tider
gå ganska trögt.  Ändtligen antog föreningen den 25 maj 1877 grundstadgar
för Stockholms högskola och den 4 juni 1878 ordningsstadga för skolan.  Sist
nämde dag beslöt högskoleföreningen att preliminärt öppna föreläsningar i fyra
ämnen och gjorde hos stadsfullmäktige framställning om årligt bidrag till
högskolan, hvilket ock beviljades. Stockholms högskolas styrelse började sin
verksamhet den 1 maj 1879, då den af föreningen och drätselnämden mottog
högskolans fonder och öfriga tillhörigheter.
Zootomiska institutet (Stockholms högskola).

Undervisningen vid högskolan öppnades med matematisk
naturvetenskapliga ämnen af, såsom det hette, »anledning bland annat att
goda lärarekrafter voro lättare att erhålla för dessa ämnen». De voro
kanske billigare, men man förbisåg, att det också behöfdes medel för
vetenskapliga institut och att därför en naturvetenskaplig fakultet är
mycket dyrare än en rätts- och statsvetenskaplig och en
historisk-filosofisk, hvilkas betydelse för Stockholm dock ej nog kraftigt kan
framhållas och till hvilkas upprättande vigtiga steg nu tagits. Af
högskolans ordningsstadga finner man också, att hennes afdelningar äro en
historisk-filosofisk, en språkvetenskaplig, en 
matermatisk-naturvetenskaplig samt en rättsvetenskaplig.

Högskolans styrelse utgöres af sju ledamöter, af hvilka svenska akademien
utser en, vetenskapsakademien två och stadsfullmäktige två, hvarjämte
högskolans rektor såsom sådan är medlem af styrelsen. Dessa sex välja den sjunde.
Med undantag af rektor utses ledamöterna för fyra
år i sender. Vid de första, år 1879, företagna
valen utsågos till styrelsemedlemmar: öfverståthållaren, 
frih. G. af Ugglas, justitierådet A. Lindhagen,
professorens C. Santesson, E. Edlund och frih. G.
von Düben, hvilka till sjätte ledamot kallade
justitierådet C. E. von Hofsten. Den sjunde var
rektorn. Höstterminen 1888 bestod styrelsen af
friherrarne G. af Ugglas (ordförande) och G. von
Düben, professorerne A. Key, G. Retzius (inspektor) och
L. F. Nilsson, grosshandlaren C. C. Söderström och
professor W. Leche (rektor).

Högskolans rektor utses för två år i sender
af lärarerådet. Första rektorsvalet egde rum 1882,
då prof E. Warming från Köbenhavn valdes. Han
nedlade sin befattning i december 1885 och
återvände till det danska universitetet. Till hans efterträdare valdes för återstoden
af rektorsperioden prof. G. Mittag-Leffler, som 1887 efterträddes af W. Leche.

Höstterminen 1888 voro följande lärare anstälde: G. Mittag-Leffler i ren
matematik, W. C. Brögger i geologi och mineralogi, V. Rydberg i kulturhistoria,
W. Leche i zoologi, O. Pettersson i kemi och Sophie Kowalevski i högre
matematisk analys. Tillförordnade lärare voro dr K. Ångström i fysik och dr N. Wille
i botanik, prof. N. Lindstedt i mekanik, prof. H. Gyldén, dr J. Leffler och
riksantikvarien H. Hildebrand. I vissa ämnen äro amanuenser anstälda för
förberedande undervisningen: G. E. Forsberg vid kemiska laboratoriet; G. Adlerz
och i hans frånvaro E. Nyström i zoologi; W. Petersson i mineralogi och G.
Kobb i matematik.

V. Rydberg.

Vi anföra förhållandena sådana de voro hösten 1888 för att
visa huru högskolan efter ännu ej fullt tioårig verksamhet börjar
utveckla sig, och anteckna med tillfredsställelse, att prof. V. Rydberg,
en af fäderneslandets storheter, genom den för honom inrättade
professuren tryckt på föreläsningarna den prägel af humanistisk lärdom
som jämte en juridisk fakultet skall i framtiden fullkomna hvad den
matematiskt-naturvetenskapliga redan börjat och förskaffa Stockholm
en högskola fullt värdig en hufvudstad. Till samma mål syfta de af
riksantikvarien började föreläsningarna, som hösten 1888 fingo till
hjälpare dr Hj. Stolpes föreläsningar öfver Japan och dr J. Lefflers i
nationalekonomi.

Huru vida högskolan någonsin kan motsvara sitt ändamål utan
att ega examensrätt, förnekas af många, under det andra framhålla
hennes frihet från examina såsom just förnämsta orsaken till styrka
och till möjlighet att verksamt uträtta något för vetenskapen. Med
den tvisten sysselsätta vi oss icke, då vår uppgift endast är att skildra
förhållandena sådana de nu äro. I det ändamålet begifva vi oss till
högskolans hus, d. v. s. till de af henne
hyrda lägenheter i byggmästar C. O.
Lundbergs flera gånger omnämda palats i hörnet
af Vasa- och Kungsgatorna. Där hyrde
högskolans styrelse på elfva år från den 1
oktober 1885 de tre öfversta våningarna i
nämda hörn och två tornrum samt en stor,
med glastak försedd sal som sträcker sig
under hela gårdsplanen. Att lokalen måtte
vara ganska lämplig för högre kulturändamål 
framgår däraf, att ena halfvan af
riksmuseets etnografiska afdelning samt
Karolinska institutets kliniker för barn- och nervsjukdomar inrymts i samma
hus. Som lokalerna äro särskildt inrättade för sin bestämmelse,
rymliga och ljusa, har högskolan där funnit ett godt hem — tills hon kan
i en nära framtid åt sig uppföra en egen byggnad å sin tomt å n:r
110 Drottninggatan.

W. C. Brögger.

I våningen två trappor upp finner man det mineralogisk-geologiska
institutet, där prof. W. C. Brögger har sin för vetenskapen betydelsefulla 
sysselsättning. Det kan hända, att han ber er stiga in i det mörka
goniometerrummet eller i ett annat lika kolsvart rum för undersökningar 
i polariseradt ljus, där kristallernas vinklar noggrant mätas för
att därigenom komma till en tillförlitlig kännedom om deras
egenskaper. Det är ganska trolskt, tycker den för vetenskapen
främmande, något stötande på medeltidsmagi, när man plötsligt finner
sig i ett rum, måladt helt svart, med luckor för fönsterna och
för tillfället upplyst af endast en helt liten lampa som står i ett
trollskåp.

Och detta i samma hus, där »Storhertiginnan» bor och »Sköna
Helena» sjunger sina klassiciteten hädande kupletter samt där man i
våningen inunder skramlar med biljardbollarne! Men hvarken
kupletterna eller biljardskramlet stiga upp i vetenskapens boningar, och
det är lika tyst som det är mörkt i de svarta rummen.

Längtar man ut från de svarta trollrummen, så kan man ju slå sig
ned för en stund i professorns särskilda arbetsrum, titta på hans
geologiska kartor och hans mineralskåp med preparatsamlingar och
arbetsmaterial eller göra ett besök i det för detta instituts särskilda
behof afpassade kemiska laboratoriet, eller i preparantens rum
betrakta huru en öfvad slipare förtunnar och afjämnar mineralbitar för
att de sedan må kunna användas i preparatsamlingen, eller kasta en
blick i någon af de öfriga arbetsrummen och slutligen göra ett längre
uppehåll i stora salen, där den betydliga mineralsamlingen har sin
plats och där äfven den profana kan med nöje betrakta de
representativa mineralstufferna från flera vigtigare svenska och norska
fyndorter samt intressanta kristallmodellsamlingar.

Det mineralogisk-geologiska institutets uppsättning af instrument,
undervisningsmateriel samt preparat är redan nu så betydlig, att den,
enligt sakkunnigas enstämmiga intyg, öfverträffar mötsvarande
utrustning vid nordens öfriga universitet. Institutets separatbibliotek har
öfver 800 band, till större delen åstadkommet genom gåfvor från
åtskilliga offentliga bibliotek, enskilda vetenskapsidkare m. fl. Så väl
till biblioteket som till instrumentuppställningen har f. d. statsrådet
H. R. Astrup med sin vanliga frikostighet för vetenskapliga och
konstnärliga ändamål verksamt bidragit.

Högskolan gjorde ock otvifvelaktigt sig och vetenskapen i Sverige
en stor tjänst, då hon lyckades från Kristiania universitet förvärfva
prof. Brögger. Han föreläste höstterminen 1888 öfver bergarternas
systematik.

I våningen tre trappor upp finner man zootomiska institutet,
hvars föreståndare är prof. W. Leche, högskolans rektor. Han
är ännu icke tretionio år, men tillförordnades till lärare i zoologi
redan i början af 1880 och utnämdes till professor 1884. Student i
Lund 1870, promoverades han till fil. doktor 1877, studerade i
Heidelberg, Munchen och Berlin samt vistades sedan, vintern 1883—84, i
Napoli och Messina för ytterligare studier i embryologi. Han har
författat ett stort antal afhandlingar samt är en af utgifvarne af det
stora, i Leipzig utkommande arbetet »Klassen und Ordnungen des
Thierreichs.» Hösten 1888 föreläste han äfver ryggradsdjurens anatomi
och ledde de vetenskapliga arbetena å det zootomiska institutet samt
jämte kandidat Nyström de zootomiska öfningarna för nybörjare.

Det kan måhända vara af intresse att se med hvilka medel det zootomiska
institutet arbetar, hvarför vi träda in i den stora salen för samlingarna, der vi
längs väggarna och på galleriet finna stora skåp med glasdörrar och i dessa
skåp ett stort antal skelett af däggdjur, fåglar, reptilier, amfibier och fiskar,
åtskilliga kranier af dylika djur samt i sprit förvarade exemplar. På golfvet
äro några större skelett uppstälda. Fönsterväggen upptages af flera monterskåp
med mindre kranier samt en allmän studiesamling för nybörjare. Vid två
fönster stå arbetsbord. En annan sal användes företrädesvis till arbets- och 
demonstrationsrum med arbetsplatser för femton dissekanter. Äfven i
i denna sal finnas gallerier och väggskåp för samlingar. Ett rum är närmast
afsedt för mikroskopiska arbeten, med för sådana erforderliga mikroskop,
mikrotom och andra instrument, anatomiska preparat o. s. v.  Af de fem öfriga
till institutet hörande rummen är ett föreståndarens arbetsrum med afdelningens
specialbibliotek, ett arbetsrum för amanuensen, ett rum för speciela
undersökningar, ett preparatorns arbetsrum samt ett förvaringsrum för sprit och
dissektionsmaterial. Så väl samlingar som instrument äro af betydenhet och äro i
främsta rummet afsedda att tillgodogöra de nyare riktningarna på den
jämförande anatomiens och utvecklingshistoriens område.

I samma våning finnes äfven det 
botaniska institutet med goda samlingar,
instrument och arbetsrum, som alt
sammans vårdas och förestås af dr N. Wille,
också en af Kristiania universitets
framstående lärjungar hvilken öfverflyttat till
Sverige för att egna sig åt Stockholms
högskola och 1886 anstäldes såsom
tillförordnad lärare i botanik. Han lemnar
i sina föreläsningar en öfversigt af
växtfysiologien, genomgår en elementär kurs
i allmän botanik samt leder de
vetenskapliga arbetena inom denna afdelning
och meddelar undervisning i botanik för
nybörjare.

W. Leche.

Fyra trappor upp finner man det fysiska institutet, hvars största
sal är afsedd till öfningar med nybörjare och försedd med därtill
behöflig inredning. Från detta rum leder en trappa upp till ett
tornrum, afsedt för optiska arbeten och utrustadt med ett stort
spektroskop, Ruhmdorffs induktionsrulle, m. m. I ett verkstadsrum utföras
de för de fysiska försöken nödvändiga tekniska förarbetena, hvarför
man där ser verktyg af många slag, hyfvelbänk, glasblåsarbord, kemiskt
kapell o. s. v. Ett annat arbetsrum är afsedt för sjelfständiga arbeten
och där finner man större delen af fysiska institutets instrument.

Då högskolan 1885 beslöt att upprätta ett fysiskt institut, rönte hon flere
värdefulla prof på deltagande för detta företag. Så fick hon af 
pappershandlaren F. Svanström och professorskan Stenberg mottaga flera dyrbara instrument.
Ett stort antal andra utmärkta instrument ba för högskolans räkning inköpts i
Tyskland och Frankrike af d:r K. Ångström, som för detta ändamål utsändes 1885.

Dr K. Ångström tillförordnades 1885 såsom laborator i fysik,,
håller nu föreläsningar i elektricitet och magnetism samt leder de fysiska
laborationerna.

Längst ned i Lundbergska palatset ligger kemiska institutet, som
upptager det med glastak öfverbygda gårdsrummet med en golfytå af
öfver 3,000 kv.-fot. Största delen utgöres af det stora arbetsrummet
som ofvanifrån får sin belysning genom glastaket med en ljusyta af
1,152 kv.-fot.

På aftnarne upplyses det stora rummet
af två gaslågor vid hvart och ett af de åtta
fristående arbetsborden samt dess utom af två
från taket nedhängande Siemenska gasbloss
med reflektorer och själfventilerande afdrag för
förbränningsproduktionerna. Vid dessa
arbetsbord ega tretiotvå laboranter utrymme att
arbeta. Amanuensens arbetsplats upptager nästan
en hel sida af salen. Bland öfriga
ändamålsenliga anstalter är det midt i rummet af
majolikakakel från Rörstrand uppmurade »kapellet»
af rektangulär genomskärning.

På sidorna om stora salen äro mindre
rum för olika delar af institutets behof.

För kemiska föreläsningar begagnas
lärosalen två trappor upp, och här förvaras institutets samlingar af organiska och
oorganiska preparat. Innanför föreläsningssalen är ett rum upplåtet åt
kvicksilfverarbeten och gasanalyser, med utvecklingsapparater efter dr Nordblads
modell och flera andra anstalter för de rön som där utföras.

Af instrument eger laboratoriet en mycket fullständig uppsättning, och för
biblioteket anskaffas alla nyutkomna läroböcker i kemiska specialgrenar, så vida
de anses vara af vetenskapligt värde.

O. Pettersson.

Kemiska institutets föreståndare är professor O. Pettersson, en
af Cleves i Upsala lärjungar, hvilken såsom docent vid det
universitetet vardt vid unga år t. f. lärare vid Stockholms högskola 1881
och utnämdes till professor 1884. I sina föreläsningar höstterminen
1888 lemnade han en öfversigt af oorganiska kemiens hufvudgrupper
samt ledde för öfrigt de praktiska öfningarna å högskolans kemiska
laboratorium. Vid dessa öfningar biträdde amanuensen G. E. Forsberg.

Samtliga instituten ega, såsom vi redan sett, specialbibliotek, hvilka
omfatta hufvudsakligen sådana böcker och tidskrifter som kunna behöfvas för
studier inom dessa institut. Men dess utom har högskolan ett stort bibliotek, som
är inrymdt i norra latinläroverkets hus och består af öfver 20,000 band.
Specialbibliotekens nummer torde till samman ej öfverstiga 2,000.

Högskolans bibliotek grundades genom en gåfva af svenska akademien,
hvilken 1873 öfverlemnade hufvudsakligaste delen af sin utländska boksamling.
Flera af de förnämsta bokförläggarfirmorna ej blott i Stockholm, utan äfven i
Kristiania och Köbenhavn ha också skänkt ett
stort antal böcker, och på framställning  af
högskoleföreningen ha betydliga sändningar kommit
från svenska, norska och danska lärda samfund
samt ämbetsverk och offentliga inrättningar.

G. Mittag-Leffler.

Utom institutens många olika rum,
finnes i hvar och en af våningarna två och
tre trappor upp en föreläsningssal som
begagnas dels af institutens föreståndare, dels
af de professorer som icke ha ledningen af
något institut, såsom prof. V. Rydberg samt
professorerna G. Mittag-Leffler och Sophie
Kowalevski, hvilka två senare jämte prof. A.
Lindstedt förestå det matematiska seminariet. Prof. Mittag-Leffler föreläser
i ren matematik, och dr Lindstedt, prof. vid tekniska högskolan, i mekanik.

Dr Gösta Mittag-Leffler är en bland högskolans få i Stockholm
födda lärare, men var, efter slutade studier inom- och utomlands,
professor vid Helsingfors universitet, då han kallades till den professur
i ren matematik han nu innehar.
Liksom många andra af våra vetenskapsmän, 
har han ett äfven i utlandet
aktadt namn. Det »Mittag-Lefflerska
teoremet», så uppkalladt af mästaren
Weierstrass i Berlin, har genom en
annan af den svenske matematikerns
lärare, Hermite i Paris, vunnit burskap
äfven i Frankrike och betraktas där
som ett lysande bevis på lärdom och
skarpsinnighet.

Sophie Kowalevski.

Professor Sophie Kowalevski var
ännu för få år sedan en främling
bland oss, men redan nu har hon så
införlifvat sig med våra förhållanden
och talar vårt språk så fullkomligt,
att hon måste anses som en af våra egna. Sophie (Sonja)
Corvin-Krukovski — det är hennes födelsenamn — har gjort vetenskapen
stora tjänster och gör vår högskola lika stora, men det är en kanske
ännu högre sak hon främjat, i det hon lemnat öfvertygande bevis på
att en kvinna kan stå i full jämbredd med sin samtids största
vetenskapliga förmågor inom det andra könet och såsom universitetslärare
uträtta lika mycket som någon manlig professor.

År 1884 kallades fru Kowalevski, enka efter en rysk naturforskare 
och född i det inre af Ryssland, till professor i högre matematisk
analys vid Stockholms högskola. Hon hade då studerat vid
Heidelbergs universitet, liksom enskildt för Weierstrass i Berlin och i Göttingen
vunnit doktorsgraden. Efter flera år, lyckades hon slutligen med den
fullständiga matematiska lösningen af det optiska problemet Om
ljusets rörelse i ett kristalliskt medium, hvarpå de största matematiker
förgäfves grubblat i långa tider.

Att Stockholms högskolas styrelse var nog fördomsfri att sätta
den vetenskapliga dugligheten framför frågan om kön skall lända den
styrelsen till evärdlig heder. Under det man ännu på några ställen
i Europa icke tillåter en kvinna att åhöra föreläsningarna vid
universiteten, bjuder man henne i Stockholm att stiga upp i katedern
och undervisa. Vare sig att fru Kowalevski föreläser i högre
matematisk analys eller deltager i redigerandet af »Acta mathematica»,
hvars utgifvare prof. Mittag-Leffler är, framstår hon, enligt alla
sakkunniges intyg, såsom en vetenskapsidkare af första ordningen.

De studerande vid högskolan äro dels lärjungar, dels åhörare. Den som
aflagt godkänd afgångsexamen vid rikets högre elementarläroverk eger att vid
högskolan utan vidare pröfning deltaga i undervisningen, hvilken meddelas dels
genom offentliga föreläsningar, dels genom särskild handledning på sätt hvarje
ämnes art fordrar. För inskrifning såsom lärjunge erlägges 25 kr. Vidare
betalar lärjunge för hvarje läsetermin en afgift af 25 kr., med undantag af den
termin, då inskrifning skett. Till de allmänna föreläsningarna kunna äfven
andra än högskolans lärjungar erhålla tillträde såsom åhörare mot 10 kr. i
termin för hvarje ämne.

Hela antalet inskrifna lärjungar var 240 från högskolans öppnande till
vårterminen 1888. Under läsåret 1887—88 studerade vid högskolan 69 inskrifna
studenter af båda könen, och 134 besökte föreläsningarna utan att vara
inskrifna, således till samman 203. För en hufvudstad är antalet visserligen icke
stort, men man måste komma i håg, att högskolan dels ej eger examensrätt,
dels ännu representerar endast en fullständig fakultet.

Enligt lärarnes och i synnerhet institutföreståndarnes uppgifter,
äro de kvinliga studerande i intet afseende underlägsna sina manlige
kamrater, och vid instituten finnas kvinliga lärjungar som utföra
maktpåliggande vetenskapliga arbeten.

Såsom förmånligt vittnande för den vetenskapliga verksamheten
i allmänhet vid högskolan är bland annat att af de »Meddelanden
från Stockholms högskola», som började utgifvas 1883, äro åttiotvå
uppsatser, alla införda i vetenskapsakademiens skrifter, författade af
högskolans lärjungar.

Innan vi taga afsked af högskolan, kasta vi en blick in i
lärarnes rum i våningen två trappor upp. Det är en ganska anspråkslös
liten sal, i utrustning vida skild från praktrummen i Upsala nya
universitetshus. De enda prydnaderna i vår högskolas lärarerum äro
två stora porträtt i olja, af hvilka det ena framställer generalkonsul
J. W. Smitt, det andra återger dragen af fru Eva Fredrika Hagelstam,
född Burenstam, bägge bland högskolans förnämsta gynnare.

Till »gynnare» räknas hvar och en som skänkt minst 5,000 kr., och en
sådan hedras på flera sätt. Nyss nämde J. W. Smitt har skänkt 100,000 kr.,
fru Hagelstam 75,000, nu mera aflidne kapten J. A. Berg 105,000. Den sist nämdes
enka, fru Helen Berg, född Pordoe, har gifvit en tafvelsamling, värderad till
100,000 kr. Fru Wilhelmina Hierta, född Fröding, skänkte 100,000, fabrikör J.
Michaelson 75,000. Många andra ha gifvit, om icke så stora, dock ganska
betydliga summor, och dess utom ha några af L. J. Hiertas arfvingar skänkt
en tomt, värd 100,000 kr.

Högskolans fonder uppgingo vid 1887 års slut till 1,285,000 kr., och till
och med 1894 erhåller högskolan 40,000 årligen af Stockholms kommun.

***

Vetenskapens förbund med slöjden och bemödanden att därigenom
vara mänskligheten till äfven praktisk nytta är ett af samtidens
utmärkande drag. Det är också därför som en annan högskola än den
nyss skildrade intager en så vigtig plats i nya Stockholm och som
de vid henne anstälde vetenskapsmän utöfva ett så betydande
inflytande. Tekniska högskolan i Stockholm är till sitt ursprung
visserligen icke ny, men i sitt nu varande skick ett foster af den nya tiden.

En »mekanisk skola» inrättades 1798 och sattes i samband med »kungl,
målare- och bildhuggareakademien», och skolan erhöll under sin vård en af
Kristofer Polhem föranstaltad mekanisk modellsamling eller s. k. laboratorium
mechanicum. Efter landtbruksakademiens stiftelse stäldes mekaniska skolan, 1813,
under denna akademi, men 1826 upplöstes skolan och ett särskildt teknologiskt
institut upprättades. Det omordnades 1846, erhöll stadgar den 22 mars 1867,
hvilka ändrades den 23 febr. 1871. I följd af ständernas beslut vid sista
ståndsriksdagen förenades institutet 1869 med den praktiska bärgskolan som sedan
1822 varit i verksamhet i Falun. Den 2 mars 1877 utfärdades nya stadgar för
tekniska högskolan.

Läroverket består f. n. af fem fackskolor; för maskinbyggnadskonst och
mekanisk teknologi, föreståndare prof. J. E. Cederblom; för kemisk teknologi,
föreståndare prof. F. L. Ekman; för bärgsvetenskap, föreståndare prof. A. R. Åkerman;
för arkitektur, föreståndare prof. M. Isæus; för väg- och vattenbyggnadskonst,
föreståndare prof. P. W. Almqvist. Högskolans lärare för öfrigt äro professorerne F. E.
Fogelmarck, A. Lindstedt, C. A. Ångström, J. C. Andersson, G. R. Dahlander, J. O.
Rosenberg och O. C. Nordenström. Sju lektorer och lika många extra lärare bidraga
till undervisningen. Det är således en ganska talrik lärarepersonal, i spetsen för
hvilken öfverdirektören, dr K. Styffe verkar som högskolans föreståndare. När han
vardt läroverkets främste ledare, egde det blott omkring ett halft dussin lärare.

Det är den såsom framstående bärgsvetenskapsman kände K.
Styffe högskolan ock har kanske i främsta rummet att tacka för sitt
ändamålsenliga hus. Sedan 1852 anstäld vid läroverket, först såsom
kemielaborator vid då varande teknologiska institutet och sedan 1856
såsom detta instituts föreståndare och öfverdirektör, verkade han för
att läroanstalten, som då var inrymd i landtbruksakademiens nu
varande hus vid Mästersamuelsgatan, erhöll den ändamålsenliga och
rymliga lokal som det nu eger i det efter Scholanders ritning uppförda
och 1864 fullbordade palatset vid nordligaste delen af Drottninggatan
med dess kraftiga och likväl lätta yttre. Men det är ej blott
läroverksbyggnaden, utan hela läroverket som i
K. Styffe eger en af sina förnämsta
främjare och utvecklare, och den nitiske
öfverdirektören har för öfrigt verksamt deltagit
i många komitéer, bidragit till redaktionen
af Järnkontorets annaler och har alltid
sina blickar fästa på den tjänst som
vetenskapen kan göra den svenska slöjden,
hvarför han under sina många resor och
genom sina under jurymanskap vid
verldsutställningar ökade insigter alltid sökt
befordra denna slöjds framgång. Mest
känd äfven utom Sverige är han kanske
för sin afhandling om »Järns och ståls elasticitet, tänjbarhet och
absoluta styrka».

K. Styffe.

Något äldre i lefnadsår, men åtta år yngre vid läroverket är dr
C. A. Ångström, hvilken 1864 utnämdes till professor i tillämpad
mekanik vid teknologiska institutet och sedan där verkat oafbrutet,
under det han äfven utöfvat betydande verksamhet såsom praktisk
ingeniör, arbetat för utvecklingen af samfärdsmedlen i Sverige, bidragit
till införande af åtskilliga arbetsmaskiner, m. m. Professor Ångström
är också en bland dem af våra vetenskapsmän som sett sig om
i verlden. Utan att räkna, det han, då ung student, såsom frivillig
deltog i dansk-tyska kriget 1848, har han vid åtskilliga tillfällen
besökt de stora industrilanden i Europa och gjort sig förtrogen med
förhållandena i Nordamerika. Vid flera verldsutställningar har han
varit juryman, och sina erfarenheter har han offentliggjort i en mängd
uppsatser i åtskilliga tidskrifter, förnämligast i järnkontorets annaler.

Närmast i tjänsteår efter de nu nämde äro professorerna F. L.
Ekman och G. R. Dahlander.

C. A. Ångström.

Prof. Dahlander är ett Göteborgsbarn och lärjunge från Chalmerska 
slöjdskolan, men sin civilingeniörs-examen aflade han vid
högre artilleriläroverket å Mariebärg. Det var redan 1856, då han
var endast ett par och tjugu år.
Sedan var han lärare vid den nämda
göteborgsskolan, vardt Letterstedtsk
stipendiat och reste i främmande land
under trägna studier. År 1870
utnämdes han till professor i fysik vid
teknologiska institutet i Stockholm och
förordnades, ett par år därefter, till
sekreterare i komitén för den tekniska
undervisningens ordnande, hvars ledamot
han vardt 1873, samma år som han
invaldes i vetenskapsakademien. Uti
nämda komité utvecklade Dahlander en
verksamhet som hade afgjordt inflytande
på den tekniska undervisningens slutliga ordnande i vårt land och
särskildt vid tekniska högskolan. Han har gjort sig bemärkt äfven
såsom författare och skrifvit en mängd afhandlingar i svenska och
utländska tidskrifter, gifvit ut läroböcker i mekanik och fysik, o. s. v.

G. R. Dahlander.

Sedan 1875 verkar prof. F. E.
Fogelmarck såsom lärare i ren matematik
och är äfven läroverkets bibliotekarie.
Från 1877 äro professorerne J. E.
Cederblom, känd äfven utom högskolan
såsom uppfinnare och skicklig ingeniör,
mest bekant kanske för sitt luftväxlings- 
och värmeledningssystem, J. O. Rosenberg, 
den bekante kemisten, också
lärare vid krigshögskolan och en af
öfverlärarne vid tekniska skolan i Stockholm,
samt P. W. Almqvist, väg- och
vattenbyggaren. Därnäst i tjänsteår komma
O. G. Nordenström, känd såsom
grufvetenskapsman, Sveriges kommissarie vid den metallurgiska
utställningen i Madrid 1883, M. Isæus, den kände arkitekten, och R.
Åkerman, geologen och metallurgen, som redan 1866 och 1867 gjorde en
vidsträckt vetenskaplig resa till Nordamerika, England, Frankrike och
Steyermark och varit juryman vid de stora verldsutställningarna,
äfven ansedd författare hvars uppsatser ofta öfversatts på
främmande språk. Yngst af tekniska högskolans professorer äro J. O.
Andersson i mekanisk teknologi och dr A. Lindstedt i matematik och
teoretisk mekanik.

Tekniska högskolans elever, hvilka under vårterminen 1887 utgjorde 199
och höstterminen samma år 226, deltaga äfven i praktiska öfningar, t. ex. i
geodesi och topografi, och i fackskolan för bärgsvetenskap upphör undervisningen 
i Stockholm med april månads utgång, hvarefter eleverna under ledning af
Åkerman genomgå praktiska lärokurser vid något bruk och bese åtskilliga järn- och 
stålverk samt uppehålla sig vanligtvis några veckor i Falun för att dels
under ledning af prof. Nordenström öfva sig i grufmätningar m. m. och dels af
t. ex. lektor Wiborgh erhålla undervisning om metallurgiska processer för framställning 
af koppar m. m. Från Falun tages kosan till andra
grufvor och järnverk samt kanske äfven till Motala
mekaniska verkstad. Andra elever bese i sällskap med
vederbörande lärare fabriker och byggnadsföretag i
Stockholm och landsorten.

R. Åkerman.

Högskolans styrelse utgöres f. n. af hrr K, Styffe,
J. Bolinder, E. A. Ollman, C. O. Troilius, A. T. Gellerstedt 
och G. R. Dahlander. Sekreterare är lektor A.
W. Hoffstedt, tillika öfverlärare vid tekniska skolan
och utgifvare af Teknisk tidskrift.

Vi ha här sökt att, om äfven i största
korthet, gifva en bild af det vetenskapliga lifvet
i vår hufvudstad, naturligtvis sådant det
framför alt visar sig vid våra högskolor och i
vetenskapsakademien. Äfven andra akademier och
lärda samfund hysa inom sig betydande vetenskapsidkare, t. ex.
vitterhets-, historie- och antiqvitetsakademien samt landtbruksakademien,
som här har sin förvaltningskomité samt ämbetsmän och tjenstemän
och särskildt sitt experimentalfält med agrikulturkemiska och
växtfysiologiska försöksanstalter, af hvilka den förra förestås af professor
L. F. Nilsson, ledamot af vetenskapsakademien, och den senare af
professor J. Eriksson, under det trädgårdsafdelningen har till
föreståndare direktör E. Lindgren.

Hvarje enskild vetenskapsmans stilla forskningar kunna här icke
varda föremål för omnämnande, men att dessa forskningar drifvas
med lika stor framgång i en stor stad som i små universitetsstäder
bör väl ej längre kunna betviflas. Märkligt är också, att, såsom här
ofvan erinrats, ett så stort antal af våra vetenskapsmän gjort sig kändt
äfven i utlandet. Detta tyckes bevisa, att vetenskapligheten i
stockholmslifvet är af den rätta grundliga arten som, vare sig att den
idkas i stora eller små samhällen, alltid är af verldsborgerlig natur.

*



XX.

I föreläsningssalen.



Många äro aftonunderhållningarna i Stockholm nu
mera, men bland de ädlare äro otvifvelaktigt
föreläsningarna.  De rent vetenskapliga höra till Stockholms
högskola och de andra lärda inrättningarna hvilka
icke besökas af den stora allmänheten.  Denna håller sig
naturligtvis till de populära föredragen hvilkas antal tyckes vara
i ständig tillväxt.

Det är en kall vinterafton.  Stockholmarne låta icke kölden
skrämma dem från att lemna den husliga härden.  Åkande och
gående skynda de till teatrarne, konserterna, aftonbjudningarna o. s. v.,
men upp åt Drottninggatan, där ingen teater finnes, skynda några
hundra herrar och damer, kanske mest af de senare, styra sina steg
mot vetenskapsakademiens hus och träda in genom nordligaste
ingången, pälsa af sig i det stora kapprummet och gå upp för någon
af de två trapporna som leda till hörsalen.  Det är ett stort rum med
lindrigt amfiteatraliskt höjda sittplatser i en halfkrets som upptager
större delen af rummet, hvilket äfven har en ganska rymlig läktare.  
I rummets bakgrund, kordan i cirkelbågen, är en liten upphöjning,
till hvilken några trappsteg föra på ena sidan och på hvilken står en
kateder.  I nischen bak om denna synas tre byster, tre af den svenska 
vetenskapens stormän, Berzelius, Linné och Vargentin, under 
hvilkas skydd således föredragen hållas, men minnen från en tid, då
vetenskapen icke så ofta som nu gick under allmänfattlig form ut
bland de bildningssökande.

Alt från den afton, den 12 oktober 1868, då denna hörsal
invigdes genom ett till förmån för folkhögskolefonden af då varande
docenten L. Dietrichsson hållet föredrag, har salen varit flitigt begagnad
och, man kan säga, att hvad som där föredragits utgör ett icke ovigtigt
prof på den andliga odlingens tillstånd i vårt samhälle.  Där har
förelästs öfver många olika ämnen, mycket intressanta och mindre
intressanta, föredragna med stor talang och någon gång med kanske
äfven mindre begåfning.

Vetenskapsakademiens hörsal.

På ofvan nämde afton skildrade Lorenz Dietrichson, då ännu en
medlem af vårt samhälle, Leonardo da Vincis lefnad och verksamhet och
uppehöll sig särskildt vid mästerverket »Nattvarden».  Han har
därefter flera gånger, äfven sedan han vardt professor i Kristiania,
uppträdt i samma kateder och ständigt intresserat sina alltid talrika åhörare.  
Största antalet sådana fann han vid sitt föredrag om Ibsens »Dukkehjem», 
då omkring 700 personer trängdes i salen och på läktaren.  
Mycket mer än 600 kan rummet icke bekvämt rymma.  Men det
antalet hade nog infunnit sig, då Björnstjerne Björnson läste upp sina 
»Fortællinger» och i synnerhet då han med mästarens storartade
prakt skildrade Michelangelos kraftverk i Sixtinska kapellet.  Sådana
aftnar ha varit intelligensens fester hos oss.

O. Montelius.

Men äfven vid mindre högtidliga tillfällen ha föreläsare af stor
betydelse där uppträdt.  De äro för många att
kunna här alla omnämnas.  Vi erinra endast
om några, t. ex. om professor Oskar Montelius, 
en af de mest oförtrutne allmängörare
af vetenskapliga iakttagelser och i
synnerhet spridare af fornforskningarnas
resultat i vår tid.  Redan för många år
sedan uppträdde dr Montelius i katedern
och talade dels i vetenskapsakademiens
hörsal, dels i Wallinska skolans stora sal
och annorstädes.  Såsom medarbetare i
»föreläsningsinstitutet för kvinnor» har
han hållit föreläsningar på nationalmuseum.  
Hösten 1886 började han sin
hittills vigtigaste föreläsningsserie som ännu
fortgår och behandlar den äldre
kulturhistorien.  Dessa föreläsningar bekostas af den till vitterhets-,
historie- och antikvitetsakademien testamenterade Bergerska fonden.  För
allmänheten, som följer dem med stort intresse, voro de i början
afgiftsfria, men betalas nu med 1 kr. i inskrifningsafgift.

C. v. Bergen.

En annan föreläsare som mycket ofta
låtit höra sig i vetenskapsakademiens
hörsal samt på flera andra ställen, är
skriftställaren dr Carl v. Bergen, först bekant
för utgifvandet af tidskriften »Framtiden»,
hvilken utkom 1868—71 samt därefter
åter 1877.  Våren 1876 började han, efter
hemkomsten från en resa i Nordamerika,
offentliga föreläsningar öfver »amerikanska
kulturförhållanden» och har sedan dess
regelbundet hvarje år hållit nästan alltid
talrikt besökta föredrag öfver
religionsvetenskapliga, filosofiska, kulturhistoriska
och estetiska ämnen.  C. v. Bergen har
därjämte uppträdt i många af våra större landsortsstäder samt i
Finland.  Bland de i Stockholm hållna föreläsningsserierna ha de
talrikast besökta — stundom 5 eller 600 personer — haft till innehåll
»kristendomens ursprung och första framträdande i verldshistorien», 
»England i våra dagar», »hvad vi veta om bibeln» samt »själslifvet
i ny belysning».  Hösten 1888 föreläste han i Praktiska arbetsskolans
lokal om »nya tidstecken i England».

Professor Montelius, som alltid har »fullt hus», framlägger i enkel
och klar form fornkunskapens intressanta iakttagelser och visar så
säkert tecknade bilder af länge sedan försvunna skeden i den mänskliga 
utvecklingen, att man tycker sig för tillfället lefva midt uti dem
och sedan alltid har dem för ögonen.  Det är vetenskaplig grundlighet
i allmänfattlig skepnad.

Dr C. von Bergen är mera dramatisk i sin framställning, och
åhörarne följa föredraget ofta med samma uppmärksamhet som man
följer en liffull föreställning på scenen.  Det är en icke alltid så
skarpt tecknad, som ej mera smidig och smekande form som omsluter
det hela, men hvilken har den verkan, att
många anse bevistandet af dessa föreläsningar 
såsom en njutning af rent konstnärlig 
halt, en konst i mystiskt skimmer, ty i
framställningen af det underbara har C. v.
Bergen nu mera sin egentliga styrka.

A. Hedin.

Konstnärlig är nog också formen för
Adolf Hedins föredrag, men det är icke
formen som verkar starkast, när man hör
honom, vare sig att han i vetenskapsakademiens 
hörsal skildrar Mirabeaus lif och
verksamhet och därmed låter oss blicka
till baka på den stormuppfylda tid, hvilken
nutiden har att tacka för så mycket, eller han i Handtverksföreningen
föreläser om beskattningen eller i Arbetareföreningen tecknar
svensk-norska unionens historia mellan 1814 och 1844.  Alltid är det en
fast grund på hvilken han bygger, och byggnaden är städse stilenlig.

Vi ha redan vid omnämnandet af våra stadsfullmäktige sökt i få
ord känneteckna denne lika nitiske som kunskapsrike kommunalman,
hvilken så väl där som i riksförsamlingen intager en långt framskjuten 
ställning som han försvarar med lika stor oförskräckthet som
ovanlig förmåga.  Men man kan icke fullt rigtigt känneteckna A.
Hedin, utan att fästa afseende också vid hans betydelse i föreläsningssalen.  
Där har han ofantligt många gånger lagt i dagen icke blott
sin oegennyttiga nitälskan för det allmänna bästa, utan ock det varma
hjärta som hos denne vanligtvis i det yttre kalla och ofta otillgängliga 
aristokratnatur klappar för alla undertryckta och olyckliga.

Nästan alltid utan ersättning har han sökt sprida upplysning i
samhället.  Han har talat om arbetets frihet, om barnens 
kringstrykande på gatorna, om fattigvården, debetsedeln, olycksfallförsäkring,
bränvinsreformen i Sverige och samma fråga i Danmark, i Belgien,
o. s. v., om gift kvinnas eganderätt, »är svenska lagstiftningen rättvis
mot kvinnorna?», »hvad menas med allmän rösträtt».

Ingen af våra föreläsare och ej ens någon af våra offentlige män
i allmänhet har så ofta, så öfvertygande och med sådan omisskänlig
kärlek till ämnet talat om och till folket.  Och likväl har samme man
ej dragit sig undan, då det gält att inför bildningens representanter
hålla föredrag i rent historiska ämnen, t. ex. i sällskapet Idun, där
hr Hedin föreläst om slaget på Köbenhavns redd 1801, om en spansk
reformator i adertonde århundradet, m. m.  

***

Det är en afton under den mörka årstiden.  Klockan är åtta.  
Vi begifva oss till Arbetareinstitutet.  Det har sin lägenhet vid den
del af Mästersamuelsgatan som för ej länge sedan hette Ålandsgatan.  
Utanför huset n:o 14 sitter en stor lykta med institutets namn på
glaset.  På andra sidan gården finna vi en trappa som leder till
föreläsningssalen, alt ganska tarfligt, ej det ringaste monumentalt.  Det
är ett tämligen stort rum med bänkar och en kateder.  »Arbetsklassens
upplysning!  Tanke- och forskningsfrihet!  Fosterlandets väl!» läses i
stor skrift på väggen.  Kartor, en stor svart tafla, ett skåp med
fysikaliska instrument, åtskilliga zoologiska och botaniska bilder, o. s. v.
pryda för öfrigt rummet.

Sedan vi i penningbössan nedlagt våra tio öre, taga vi plats på
en af bänkarne.  Det är mycket tyst i salen.  Åhörarne äro ej alltid
synnerligt många.  Ej få fruntimmer finnas.  Höra de till »institutet»?  
Nej, de ha liksom ni och jag erlagt sina tio öre och äro åhörarinnor
endast för tillfället.  Det är kanske kärnan af dem som befolka
föreläsningssalarne, således inga eller åt minstone ganska få
kroppsarbeterskor.  De senare ha icke ofta tid att gå på föreläsningar — 
efter arbetet för brödfödan komma kanske hushållsbekymren i hemmet 
— och skulle de verkligen någon gång finna tillfälle, äro
de på aftonen vanligtvis så uttröttade, att de hällre gå till hvila.  Det
ser till och med ut, som vore förhållandet likadant med den manliga
arbetarebefolkningen.  Visserligen finner man kroppsarbetare i
arbetareinstitutet, men under några föreläsningar långt ifrån så många
som de borde vara.

Ett fruntimmer bestiger katedern.  Det är fröken Anna Whitlock,
skolförestånderska i Stockholm, flitig deltagarinna i många 
framåtskridandets arbeten.  Utan vidare förberedelser börjar hon med att
erinra om hvad hennes näst föregående föreläsning innehöll och skildrar
därefter något främmande lands natur och folk med synnerligt afseende 
fäst vid dess näringar och handel samt förhållanden till öfriga
land.  Det är en klar och lättfattlig framställning; hvilken man följer
med stort deltagande och af hvilken äfven
personer med högre bildning kunna ha både
nytta och nöje.

A. Whitlock.

E. Jäderin.

En annan afton få vi höra lektor E.
Jäderin hålla något astronomiskt eller
meteorologiskt föredrag, t. ex. lemna en för
alla fattlig redogörelse för spektralanalysen,
gifva upplysningar om nya solteorier eller
förklara klimatläran.  Dr Jäderins stora
förmåga som föreläsare förskaffar honom
talrika åhörare, och hans föredrag äro
onekligen bland de intressantaste ej blott i
arbetareinstitutet, utan hvar han än
uppträder.  Han tillhör antalet af de vetenskapsmän som gjort till sin
uppgift att sprida vetenskapens frukter i hela samhället samt att
framför alt låta de ringa och okunniga, men kunskapstörstande få en
lifvande vederkvickelse.

Af samma halt är fröken Ellen Key, hvilken hvarje söndagseftermiddag 
i arbetareinstitutet föreläser svensk
historia, hufvudsakligen odlingshistorien
och t. ex. skildrar familjelifvet under
vikingatiden, belyst genom de nordiska
sagorna, eller gifver en framställning af den
andliga odlingen i Sverige mellan 1809 och
1871.  Fröken Key förstår att i en enkel
och behaglig form framställa ett kärnfullt
och näringskraftigt innehåll.  Äfven hennes
förnämsta sträfvan är att göra så många
som möjligt delaktiga af kunskap, och de
medel hon dertill använder bära vittne om
huru väl hon förstår att lösa sin uppgift.  
Hennes föredrag äro mycket besökta äfven
af kroppsarbetare.

Af stor betydelse för den åhörarekrets som borde framför alt
vara ständigt att finna i arbetareinstitutets föreläsningssal är ingeniör
C. A. Nordströms föredrag i fysik och kemi.  Vigtiga för kunskapers 
spridning äro också de föreläsningar som af dr O. Söderén hållas 
i naturalhistoria, af dr G. A. Carlsson i matematik, samt institutets 
skapares och föreståndares, dr A. Nyströms föreläsningar dels i
anatomi och fysiologi samt allmän hälsolära, dels i kulturhistorien
och allmän historia, för öfrigt skildrande mänsklighetens allmänna
utveckling, de olika folkens seder och statsskick, de industriela och
vetenskapliga upptäckterna, m. m., alt objektivt
behandladt och i den lofvärda afsigten att
vara den kunskapssökande arbetaren till
nytta.  Dr J. Göransons samaritkurser på
söndagarne torde ock vara kroppsarbetarne
till gagn genom den undervisning de
meddela om hjälp vid plötsliga olycksfall.  Under
föregående år förelästes äfven i allmän
hushållningslära, om kapitalbildning, produktion
o. s. v. af ingeniör K. af Geijerstam.

E. Key.

A. Nyström.

Med. d:r Anton Nyström hade under sina
iakttagelser öfver de olika klasserna i samhället
och i synnerhet öfver kroppsarbetarnes förhållanden 
kommit till en öfvertygelse som visserligen
hyses af många, att ej säga alla som sysselsätta sig med samhällsfrågorna,
men hvilken dock icke, tyckes det, ännu hunnit inverka mycket på det
praktiska lifvet, att det nämligen vore nyttigare att söka förebygga mänskliga
lidanden, svagheter och brott än att bjuda till att finna bot för dem, då de en gång
redan uppstått, samt att en stor del af dem ega sin grund i bristfällig uppfostran,
skadliga nöjen, dryckenskap o. s. v.  Därför gjorde
hr Nyström 1875 utkast till en allmän
undervisningsanstalt som kunde bidraga till upplysningens
spridande till alla samhällsklasser.

Planen ledde ej till något förverkligande den
gången, men upptogs åter fem år därefter.  Å ett
nykterhetsmöte den 8 febr. 1880 på Mindre teatern
framstälde d:r Nyström förslag till bildande af ett
arbetareinstitut.  Förslaget vann bifall, och man
nedsatte genast en komité som skulle förverkliga planen,
hvilken dock icke rönte omedelbar framgång hos
allmänheten.  Många invändningar gjordes och åtskilliga
farhågor uttalades.  Detta hade till följd, att
splittring uppstod inom själfva komitén.  D:r Nyström
var dock ihärdig och arbetade i synnerhet för att
det föreslagna institutet icke skulle få någon
politisk prägel.  Hans afsigt var, att institutet skulle stå utanför den politiska
verksamheten och blott afse att bilda nyktra och upplysta medborgare.  Så godt
som ensam, blott understödd af några nitiske arbetare, lyckades emellertid
upphofsmannen att få sin plan förverkligad, och den 4 okt. 1880 öppnades institutet,
d. v. s. började de föreläsningar hvilka utgöra anstaltens förnämsta verkningsmedel.  
D:r Nyströms ihärdiga bemödanden och rastlösa verksamhet på detta 


område höra till nya Stockholms anmärkningsvärdare företeelser, lika glädjande
som den från några håll visade motviljan mot institutet är beklaglig.

Under läsåret 1887—1888 fortgingo föreläsningarna dagligen i 7¾ månader.  
Utom hufvudafdelningen vid Mästersamuelsgatan, hade institutet en filial på
söder, å Bergsund, som upprättats på föranstaltande af kommendör Th. Arwidsson 
och där föreläsningar under januari—april höllos en gång i veckan.  
Styrelsen för Bergsunds mekaniska verkstad hade fritt upplåtit lokal och erlade 15
kr. för hvarje föreläsning.  Verkstadens arbetare fingo afgiftsfritt åhöra
föreläsningarna, och andra åhörare erlade 10 öre för gången.  Arbetareinstitutet
tillhandahöll undervisningsmaterial af sina samlingar.  Det sammanräknade antalet
af åhörarne i hufvudafdelningen och filialen gick under januari och februari
upp till ungefär 1,100 i veckan.  Medeltalet för veckan torde eljest vara 400—500, 
men har någon gång uppgått ända till 800—900.

Den af d:r Nyström stiftade arbetare-institutsföreningen till anstaltens
främjande bestod våren 1888 af 82 personer.  Föreningens förvaltningsråd utgjordes
af kommendörkapten A. C. Schönmeyr, professor E. Ödmansson, professor A.
Key, stadsmäklaren W. A. F. Ekengren, fabrikör
W. Wiklund, boktryckaren I. Hæggström och dr
A. Nyström.

Bland sina bildningsmedel eger institutet
äfven ett bibliotek som nu räknar omkring 1,300
band, hufvudsakligen naturvetenskapliga, historiska, 
geografiska och etnografiska arbeten.  Från
15 maj 1887 till motsvarande dag 1888 lånades
2,359 band af 163 låntagare.  Året näst förut hade
dock låntagarnes antal varit vida större, nämligen
215 som lånade 2,602 band, och året 1885—1886
begagnades biblioteket af 233 låntagare för 2,585
band.  Anmärkas bör dock, heter det i årsberättelsen,
att antalet af de mera beständiga låntagarne varit
ungefär det samma som under det förra läsåret,
under de mera tillfälligas gått ned till ett fåtal.  
Huru stark läshågen hos de förra varit synes
däraf, att medeltalet af boklån för hvardera varit 14,5.  En bibliotekarie, fru L.
Carlsson, tillhandagår låntagarne med råd och upplysningar.

Arbetareinstitutets styrelse 1888 utgjordes af professor F. A. Smitt,
ordförande, prof. V. Leche, med. d:r A. Nyström, H. Rosén, kassaförvaltare, fabrikör
C. F. Sporrong, maskinisten A. Andersson, korgmakaren P. Schroff och
tapetseraren J. E. Carlsson, ombud.

Institutets inkomster under läsåret 1887—88 uppgingo till nära 11,900 kr.  Däraf
utgjorde statsanslaget 3,000 och 2,500 i hälften af stadsfullmäktiges anslag för
1888.  Från D. Carnegie erhöll institutet 1,000, från C. W. & A. Brinck 400
samt från åtskilliga andra personer hvardera 100, så att sådana bidrag jämte
afgifter af arbetare-institutsföreningens medlemmar uppgingo till 2,761 kr.  
Åhörarnes inträdesafgifter lemnade 1,456 kr. 

***

M. Höjer.

En annan afton begifva vi oss till Arbetareföreningens stora
sal, hvilken dock icke är större än att den rymmer endast omkring
300 personer.  En liflig man står i katedern och talar om Metternich, 
kejsar Frans och konung Fredrik Wilhelm.  Åhörarne följa med stort
intresse det ej blott lifliga, utan äfven innehållsrika och i formen
helgjutna föredraget, hvilket lemnar en lika underhållande som
upplysande skildring af det stora tillbakagångsskedet i Europa efter
Napoleons fall och under den heliga alliansens inflytande.  Föreläsningen 
är hållen i allmänfattlig form, men dock kanske tillgängligare
för en mera bildad åhörarekrets än de egentlige kroppsarbetarnes.  
Märkligt är också, att i nämde krets, som kan utgöras af femtio och
sextio, ända till hundra personer, ser man högst få arbetare.  Detta
är här ännu mera påfallande än i arbetareinstitutet, och det gäller
alla föreläsningar i arbetareföreningen.  Fruntimmerna äro vanligtvis
i stort antal till städes, men synbarligen få eller inga kroppsarbeterskor.

Om således det egentliga ändamålet med dessa föreläsningar synes
förfeladt, äro de dock i sig själfva af ej ringa värde.  Den nyss
omnämde föreläsaren är lektorn vid södra
latinläroverket M. Höjer, en af Stockholms mest
bekante och omtyckte skolmän, rektor för
Wallinska flickskolan och outtröttlig i
katedern än här än där.  Sedan början af 1884
håller han en föreläsning i veckan från
hösten till vårterminens slut på norr samt har
sedan ett par år äfven hållit söndagsföreläsningar 
i Arbetareföreningen på söder.  En
stor stamtrupp åhörare har ständigt följt
honom.

D:r Höjer håller fria föredrag och har
i vanliga fall till ledning endast några få
anteckningar.  Det är ett stort nöje att höra honom.  Men äfven andra
föreläsare i arbetareföreningen höras med intresse, såsom d:r P. J.
Isberg, kand. E. Svensén, rektor, nu mera folkskoleinspektör C. G.
Bergman m. fl.  En af de mest framstående är samme lektor E.
Jäderin som låter höra sig på så många andra ställen.  Fil.
kand. A. Hammarskjöld är också en omtyckt föreläsare, hvilken
hösten 1888 skildrade de hemliga sällskapen i Ryssland på 1840-talet
och tecknade framstående ryske radikalers bilder.  Hr Hammarskjöld
uppträder äfven på andra ställen och håller historiska föredrag.  På
söndagsaftnarne brukar fil. d:r T. Kahlmeter föreläsa i arbetareföreningen 
uti fysik, och under någon af de andra aftnarne håller med. 
d:r E. W. Wretlind föredrag i hälsovårdsläran.

C. Wallis.

Tillträdet till alla dessa föreläsningar är fritt för arbetareföreningens
medlemmar, men öfriga åhörare erlägga 20 öre för hvarje afton.  Seriebiljetter säljas
för september—december till 1 kr. och till samma pris för januari—april. 

En kanske lika vigtig uppgift som arbetareinstitutet fylles af Stockholms 
borgareskola, där ej blott skolundervisning meddelas, utan äfven
föredrag hållas, men hvars egentliga verksamhet omnämnes i ett
kommande kapitel.

***

Bland de många enskilda föreläsare som låta höra sig hvarje
vinter är professorn vid Karolinska institutet, d:r Curt Wallis, en af
de mest omtyckte och kan alltid räkna på ett stort antal åhörare.  
Han håller föredrag på många olika ställen och i olika ämnen, men
alla i allmännyttigt syfte och i synnerhet i hälsovårdsläran, hvilken,
tack vare så många framstående och människovänlige läkares
bemödanden, uppmärksammas alt mera i vår tids Stockholm.  Prof. Wallis
har också arbetat för en ändamålsenligare fruntimmersbeklädnad och
hållit talrikt besökta och mycket omtyckta föredrag öfver drägtreformen.

Någon gång får Stockholm besök af främmande föreläsare,
såsom hösten 1888, då professorerne L. Beauchet och M. Kowalevski,
den förre från Nancy, den senare från Moskva, höllo mycket besökta
föredrag i nationalekonomi, till hvilket ändamål de hit inkallats af
Lorénska fondens förvaltningsutskott.  Märkligt är, att äfven vid dessa
föreläsningar utgjordes auditoriet af isynnerhet fruntimmer.






XXI.

På tidningsbyrån.



Porten står på vid gafvel.  Mycket folk vandrar ut
och in.  Stockholms Dagblad är inskriften på
hvardera sidan om ingången och på lyktan öfver
porten.  Det är i n:o 25 Lilla Vattugatan, ett stort hus som tillhör
Dagbladets aktiebolag.

Många gå ej längre än till annonsbyrån i bottenvåningen, en
redaktionsafdelning där allmänheten är förnämste medarbetaren, men
måste betala för sina manuskript.  En nästan oafbruten ström af
annonsörer väller fram hela dagen, och annonsmottagerskan är ständigt 
sysselsatt med att räkna ut annonskostnader, tolka svårlästa stilar
samt kanske också hjälpa till med annonsernas redigerande.  Det är
ett styft arbete.

»Hör nu, frun lilla, min annons om ett sommarnöje, en vagga
och tre kägelklot har icke kommit in.»

»Var god och vänd sig till kontrollören, en trappa upp till höger.»

Annonsören följer anvisningen, träffar den innanför sitt skrank
sysselsatte kontrollören och upprepar sin klagan.


»Ska’ se efter», säger kontrollören helt lugnt ...  »Låt mig se:
sommarnöje, vagga, kägelklot ...  Jo, där står annonsen ju.  Läs själf!»

»Hm!  Det var då besynnerligt ...  Men det ska’ jag säga, att
inte står annonsen i mitt Dagblad.  Jag är också prenumerant.»

Kontrollören är öfverlupen af klagande, men i de flesta fall
bevisar han dem ha orätt.  Hans uppgift är att tillse, det alla annonser
ordentligt införts, och ingenting i den vägen undgår hans granskning.

Vi lemna kontrollörens afdelning och träda in på räkenskapskontoret 
i samma våning, där tidningens vidlyftiga ekonomi skötes.  
Hundratusentals kronor gå årligen genom kassör Guditz händer, och
det är fullt upp att göra för kamrern och öfriga biträden.  I ett
särskildt kabinett är Belltelefonen, Allmänna telefonen och en extra
telefon nästan i ständig verksamhet.

Räkenskapskontoret står å ena
sidan i förbindelse med kontrollörens rum
å den andra med öfverfaktorns kontor,
hvilket vidare är förenadt med sätteriet.  
Från räkenskapsafdelningen leder också
en vindeltrappa upp till redaktionsbyrån,
dit stora ingången för öfrigt är i
förstugan två trappor upp.

Stockholms Dagblad grundades i slutet af
1823 af tjänstemannen i öfverståthållare-ämbetet
Lodin och boktryckaren G. A. Ortman, utgafs
från och med början af 1824 och öfvertogs
1826 af kanslisten A. R. Walldén, med hvilken
grosshandlaren A. Walldén förenade sig 1828.  
Tre år derefter vardt A. R. Walldén åter
ensam egare, men öfverlemnade tidningen den 1 januari 1834 till den tredje
brodern, J. A. Walldén, som gaf ut tidningen till 1869, då hon lemnades till hans
son Wilhelm Walldén, vid den tiden ännu kanslist i civildepartementet, sedermera
riksdagsman och stadsfullmäktig.  År 1876 köpte han egendomen med adressnummern 
25 i hörnet af Lilla Vattugatan och Klara Västra Kyrkogata, lät rifva den
och efter G. Sjöbergs ritning där bygga ett stort, för tidningsutgifning enkom
beräknadt hus.  Då det var färdigt, sålde W. Walldén det till det af honom
kort förut bildade Stockholms Dagblads aktiebolag, men i hvilket han själf var
nästan ensam aktieegare, och med köpet följde sätteri, tryckeri och öfriga
tidningsinventarier. 

W. Walldén.

Den 1 januari 1878 flyttades tidningen från sin gamla bostad i Walldénska 
huset vid Västra Trädgårdsgatan och började sin verksamhet vid Lilla Vattugatan 
i nära grannskap med centralpostkontoret, järnvägens centralstation samt
åtskilliga tidnings- och boktryckerier.  Efter det W. Walldén, sex år senare,
beslutat att för sin hälsas vårdande draga sig till baka från den ansträngande
tidningsutgifningen och därför afyttrat affären till ett nytt, af prof. E. V. Montan,
känd historiker och under många år docent vid Upsala universitet, bildadt
bolag, i hvilket Walldén dock ingick med ett betydligt antal aktier, större än 


någon af de öfriga aktieegarnes, öfverlemnades utgifvandet och redaktörskapet till
professor Montan, hvilken från den 1 oktober 1884 är tidningens styresman. 

Stockholms Dagblads redaktion utgjordes 1888 af: E. V. Montan, L. J. Enander,
F. Heurlin, H. Sandström, G. Nyberg, H. Byström, A. Lönbohm, A. V. Södergren, P.
Staaff, J. Wirén, J. G. Ahlborg, T. Blanche, K. Åkermark, J. F. Lybäck, E. Draghi,
J. E. Mellström, S. A. Lorin, hvilka alla hade daglig tjänstgöring på redaktionsbyrån, 
förutom M. A. Goldschmidt och ett icke ringa antal medarbetare som ej hvarje
dag medverka, t. ex. C. Westman, C. O. och G. E. Montan, L. A. Segerström, m. fl. 

E. V. Montan.

»Kan jag få tala vid hufvudredaktören?» spörjer en besökande.  
Två unga vaktmästare i förrummet, kallade »tamburgossarne»,
upplysa, att professorn träffas kl. 1, och som den timmen kanske snart
är inne, anmodas den besökande att taga plats i salongen för att
där afvakta att i sin tur få företräde.  Det är fullt med främmande
i salongen.  Alla vilja de tala med hufvudredaktören, men några nöja
sig dock att andraga sitt ärende för
redaktionssekreteraren som artigt öppnar 
dörren till sitt kabinett.

Salongen är ett stort rum.  Midt på
golfvet ett stort bord med illustrerade
tidningar m. m. för att förkorta tiden
för de väntande.  Ett par höga
bokskåp, en liten soffa och andra
sittplatser, på en vägg en fotografi-bröstbild 
i naturlig storlek af Jonas Adolf
Walldén, på den andra en
porträttmedaljong af Wilhelm Walldén — 
det är hvad hufvudsakligen tilldrager
sig uppmärksamhet i detta rum.

Längst upp till höger är ingången 
till redaktörens rum, hvilket nästan slukas af ett bokskåp, en
liten soffa, en fåtölj och ett stort skrifbord, öfverlastadt med orimliga
högar af manuskript.  Väggarne prydas af fosterländska bilder, såsom
Gustaf II Adolfs, Geijers, Tegnérs o. s. v.  I detta lilla rum, bland
dessa högar af manuskript, böcker och tidningar, sköter hufvudredaktören 
hela stora Dagbladet.

Bredvid hufvudredaktörens rum, men utan förbindelse därmed,
är ingången från salongen till redaktionssekreteraren J. Wiréns
ofvan nämda kabinett.

Men klockan är kanske ännu icke mer än nio på morgon.  
Medarbetarne infinna sig.  Tamburgossarne ha redan hemtat och på de
respektive afdelningarna aflemnat in- och utrikespost, både bref och
tidningar.  Vi inträda i en korridor med tre celler på ena sidan
samt en sådan på den andra, hvar och en ursprungligen afsedd för 
en af de förnämsta medarbetarne.  Nu äro två af dessa små rum
upptagna hvardera af två tidningsmän.  I ett finna vi notisafdelningens
chef och den medarbetare som hemtar de färskaste och vigtigaste
underrättelserna ur de öfriga stockholmsbladen samt hela landsortspressen.

Interiör från Stockholms Dagblad.

Notisafdelningens chef är ständigt hemsökt af »reporters», ordinarie, 
extra och alldeles tillfällige, fina notisjägare som komma med 
intressanta meddelanden, mindre fina som lemna tvifvelaktiga
underrättelser och samvetslöse som för att förtjäna en krona kanske icke
tveka att ljuga i hop en och annan röfvarehistoria.  Det tillhör
afdelningschefen att sofra dessa notiser, liksom ock att själf söka
samla så många nyheter som möjligt, bevista poliskammarens och
rådhusrättens sessioner, hålla reda på alla offentliga sammankomster,
skicka yngre medarbetare att referera och samla uppgifter samt att
icke låta något af hvad i staden sig tilldrager undgå sin uppmärksamhet.  
Denna maktpåliggande befattning har i många år innehafts
af L. J. Enander.

Interiör från Stockholms Dagblad.

Notischefens cellkamrat, G. Nyberg, en af Sveriges flitigaste tidningsläsare, 
är hela dagen sysselsatt med att suga musten ur de högar af blad
som forslas in i cellen, och van att uppmärksamma alt, välja och ordna,
öfverflyttar han till Dagbladet alt märkligt han finner i andra tidningar.

I cellen midt emot, också kallad »skrubben n:o 4», arbetar
tidningens registrator, en af de stilla i tidningsverlden, hvilken i sina
böcker skrifver in hvar enda artikel och hvarje notis samt hvarifrån
de härleda sig, den dag då de införts i stockholmsupplagan och den
då de stått i landsortsnumret eller den då de intagits i natteditionen.  
Arbetet är just icke muntrande, men registratorn klagar icke, utan
sitter der tyst från tidigt på morgonen till sent på natten.


Genom den öppna dörren till skrubben n:r 2 tränga korrekturläsarnes 
röster.  Till en korrekturläsares ansvarsfulla befattning i en
morgontidning, som också har en aftonupplaga, fordras ej blott
herravälde öfver modersmålet och någon insigt i andra språk samt
ständigt vaken uppmärksamhet, utan ock förmåga att arbeta natt efter
natt.  Det är en lika ansträngande som föga indrägtig sysselsättning.

I skrubben n:r 3 arbetas lika ihärdigt, men tittar man in i det
mörka rummet midt emot, finner man endast stora folianter, tidningens 
egna årgångar under mer än sex årtionden, samt äfven andra
inbundna bladårgångar, en god del af den stockholmska publiciteten
i detta århundrade.

Korridoren mynnar ut i ett stort hörnrum, där åtskilliga
medarbetare trängas.  På förmiddagen finner man där kapten H. Byström,
sjöfartsafdelningens redaktör, som genomläser Börsen-Halle och andra
utländska skepparetidningar, berättar ett och annat från Stockholms
ström och långt ute i skärgården, lastar här, lossar där, kryssar och
lotsar midt i morgondagens nummer.

Längst in åt detta håll finner man utrikes kabinettet, hvars
chef är den kände literatören F. Heurlin, en af tidningens äldre
medarbetare, som under olika tider herskat öfver många olika
medhjälpare.  Stockholms Dagblads medarbetare skola nu för tiden vara
i stånd att rycka in på hvilken afdelning som hälst, med undantag
kanske dock af teaterafdelningen och afdelningen för bildande konst,
af hvilka den förre skötes af P. Staaff och den senare af märket C. L.,
hvars egare nu mera ej tillhör den egentliga redaktionen, men
förut i nära två årtionden deltog i de dagliga redaktionsgöromålen.

Gå vi till baka till afdelningen på andra sidan salongen och se
in till redaktionssekreteraren, finna vi honom kanske i färd med att
bryta ett bref från Spada (J. Janzon), tidningens mångårige korrespondent 
i Paris samt dess »flygande» meddelare från Turkiet, Egypten,
Italien, Spanien m. m., partigängare i Herzegovina, krigskorrespondent
på turkiska sidan under rysk-turkiska kriget, åsyna skildrare af
konung Oskar II:s färder i åtskilliga Medelhafsländer våren 1888 och
mera sådant.  På sekreterarens bord ligga bref från C. G. Wrangel
i Wien och från E. de Pressensé i Paris.  Det senare skall
öfversättas för extranumret.  De förra skola skyndsamt genomses och
skickas ned till sätteriet.  Korrespondensartiklar från Petersburg och
från meddelare på olika trakter inom och utom Sverige anlända
i stora hopar.  Telegram komma från statstelegrafen och svenska
telegrambyrån samt från särskilda telegrafkorrespondenter.

Man trycker på en knapp i väggen här, en annan där.  De
elektriska ringledningarna äro i ständig rörelse, och upp- och nedför 
de inre trapporna, som aldrig beträdas af främmande, ila sättarlärlingarne 
och tryckargossarne.  Manuskriptbitar flyga hit och dit.  
Oupphörligt talar man i telefon.

Ju längre det lider på förmiddagen, dess större är brådskan.  
Hufvudredaktören ringer efter sätterifaktorn, som har förmiddagsvakten, 
och denne infinner sig med listan på redan uppsatta eller
nära färdigsatta artiklar och notiser.  Det gäller nu landsortsupplagan.  
Man har naturligtvis för mycket text, det har man alltid.  Åtskilligt
måste »anstå».  Men hvilket!  Det är ej lätt att afgöra.  
Hufvudredaktören funderar starkt.  Alt sammans kan ju vara lika vigtigt,
lika brådskande och lika intressant.  Det är en svår stund, men man
måste fatta sig kort, och slutligen är matsedeln färdig med alla sina
fasta rätter, mellanrätter, slinkrätter och desserter.

Börsnoteringarna anlända från tidningens handelsminister, men
ännu väntar man på ett efterlängtadt telegram, på ett referat eller
något annat.  Sätteriet, ett stort och luftigt rum i samma våning som
räkenskapskontoret, men med uppgång från gården, är i feberaktig
verksamhet.  Sättarne vagga med alt hastigare fart framför kasterna.  
Pojkarne rulla cylindrar blixtsnabbt öfver korrekturremsorna.  
Faktorn-ombrytarn svettas med ombrytningen i formarne.

Där kommer ändtligen det efterlängtade referatet.  Det klippes i
små bitar, och hvarje bit anförtros åt en särskild sättare.  Inom få
minuter är hvad som återstod uppsatt, korrekturläst, inbrutet i
formen.  Formarne läggas på »vagnen», ett bord på hjul, och rullas
bort i salens bakgrund, där en järnridå drages upp.  Vagnen skjutes
in och sänkes med hissverket ned till tryckeriet, där stereotyperingen
genast vidtager.  Inom 35 minuter äro stereotypören och hans
två biträden färdiga med sitt arbete.  Stereotypplåtarne sättas på den
stora rotationspressen hvilken drifves af en i källaren befintlig
ångmaskin.  Tryckarne äro på sina poster, och så rullar snart det ena
bladet efter det andra, fuktadt och vikt af pressen, ut i verlden.  Fem
tusen exemplar tryckas på jämt 45 minuter.

Landsortsupplagan är färdig, bundtas in, skickas af.  Järnvägarne
sprida den kring landet.  Man andas åter på byrån och i sätteriet,
i tryckeriet och maskinrummet, där öfvermaskinisten Alenius alltid
är på sin ansvarsfulla post.  Hr C. O. Lundin, hufvudfaktorn, har
aflägsnat sig på en stund.  Hr Erikson, landsortsupplagans sätterifaktor, 
kan också pusta ut, men lemnar ej sätteriet förr än senare
på eftermiddagen.  En del af konstförvandterne få också ledighet på
en stund.  Många af dem ha i årtionden varit trägna medarbetare i
Stockholms Dagblad, så t. ex. hr C. W. Sundell i fyrtiosex år, hrr
E. R. Fröberg i fyrtioett och C. J. Malmberg i tretiosju.  Andra ha 
arbetat där i nära tretio.  Den äldste medarbetaren, tryckaren A.
Lundberg, afled våren 1888 efter att ha i fyrtiosju år tillhört tidningen.

Klockan sex e. m. är arbetet åter i full fart.  Nu gäller det att
göra natteditionen till de norra orterna och stockholmsupplagan till
hufvudstaden för påföljande morgon.  Arbetet är i många afseenden
enahanda med förmiddagens.  Mellan kl. 10 och 11 är det vanligen
som lifligast.  Då återvänder notischefen från sin inspektionsrund.  Då
komma referenterna från möten, föreläsningar o. s. v.  Då anlända
musik- och teateranmälare.  Nya telegram inträffa vanligtvis.

Sent inträffar också hufvudredaktören å nyo.  »Ledaren» har
han kanske med sig, men det händer ock, att denna ännu ej är färdig.

Men så kommer bekymret med »matsedeln» äfven nu.  Förslag
är uppgjordt af den nattlige sätterifaktorn, hr Söderberg, och
hufvudredaktören får åter en plågsam stund för att bestämma hvad som
skall uteslutas af den alt för rikliga tillgången på innehåll.  Professorn
har också för vana att läsa igenom korrekturerna och icke släppa
igenom något som han själf ej helt och hållet gillar.

Liksom han är den siste på platsen inom redaktionen, då
landsortsupplagan lägges i pressen, lemnar han på sennatten byrån icke
mycket förr än korrekturläsarne, och de komma sällan från sitt
arbete förr än på morgonen.  Att tryckeripersonalen måste stanna längst
är naturligt.  Natteditionen lägges i press kl. 4, stockholmsupplagan
kl. 5., men faktor Söderberg är icke ledig förr än kl. 8 f. m.  Han
har i tjuguett år egnat sig åt Dagbladet och med aldrig slappad
uppmärksamhet skött sitt kall natt efter natt, år efter år, midsommardagens 
natt lika väl som långfredagens.

På detta sätt verka Stockholms Dagblads omkring hundra
medarbetare, från och med redaktionsbyrån och ända ned i maskinkällaren.

***

Arbetssättet i den nu omnämda tidningen motsvarar till stor del
öfriga stockholmstidningars, i synnerhet deras som ha två upplagor,
äfven om de icke skulle ha så stor redaktionspersonal som Stockholms 
Dagblad.  Så har också Dagens Nyheter ändamålsenliga
redaktions- och tryckerilokaler i det hus, 28 Regeringsgatan, som eges
af Rudolf Wall, tidningens utgifvare samt den som grundade företaget
och med mycken ihärdighet förkofrat det.  Det var mot slutet af 1864
som denna tidning först kom ut.  Få år därefter skref en författare,
som från utländsk synpunkt skildrade då varande stockholmslifvet:

»Dagens Nyheter är en liten gamin som med ungdomlig häftighet kastat sig
midt uti den hetaste striden, men i synnerhet utmärkt sig genom raskheten i sina
notiser.  Dagens Nyheter lär ha stor spridning, hvilket tidningen väl i främsta 


rummet har sitt billiga pris att tacka.  Detta pris är likväl icke så billigt som priset på den
parisiske Petit Journal, med hvilken Dagens Nyheter för öfrigt eger en och annan
likhet.  Tidningens hufvudredaktör och utgifvare är hr Wall, en ungdomlig
personlighet, hvilken dock redan länge tillhört pressen, innan han uppträdde såsom
chef för det af honom skapade lilla bladet.  Hans politiska färg är afgjordt
liberal, nästan radikal, och Dagens Nyheter har genom sin deciderade hållning
i flera stora frågor tillvunnit sig erkännande.» 

R. Wall.

Detta skrefs för ett par årtionden sedan.  Dagens Nyheter är nu
mera icke blott redigeradt med mycken talang för det ändamål det
satt sig före, utan har ock växt ut till en verkligt stor tidning med
en högst betydlig och inkomstbringande annonsafdelning samt ett icke
ringa inflytande i hela landet.  Det har orubbligt fasthållit vid att
lemna korta notiser och att aldrig göra sina artiklar långa, att icke
befatta sig mycket med literatur och ej häller synnerligt mycket med
bildande konst, men att däremot
gifva snabba, kortfattade och ofta
innehållsrika meddelanden på
teaterområdet och något längre öfver
operor och musik.  Under tidningens 
första år skref Vilhelm Bauck,
den bekante musikkritikern, mycket
uppmärksammade musikanmälningar,
och under senare delen af detta
årtionde har en yngre musikskriftställare, 
hr F. Vult v. Steijern, under
märket G—t lemnat artiklar som ej
varit mindre uppmärksammade.

Sitt största inflytande har
tidningen dock på det politiska
området, på hvilket man finner talangfullt skrifna, korta och träffande
uppsatser.  Raskheten i notiser torde däremot nu mera ej vara större
än andra stockholmstidningars, men tillförlitligheten i dem är onekligen 
större än i bladets ungdom.

Utgifvaren själf är ännu samma ungdomliga personlighet som för
några årtionden sedan, och likväl har han en lång verksamhetstid
bak om sig.  Redan för några och fyrtio år sedan var han boktryckare 
och för fyrtio tidningsutgifvare, nämligen redaktör af »Friskytten»,
som under den då tjugutvåårige Walls ledning egde så framstående
medarbetare som Palmær, Talis Qualis, J. M. Rosén, den ännu lefvande
C. H. Rydberg m. fl.  Först under allra senaste tiden har han kanske
icke uteslutande befattat sig med hela ledningen för hvarje nummer,
men det är likväl han som fortfarande är den styrande.


Bland åtskillige talangfulle medarbetare känner allmänheten redan
den senast tillkomne, ofvan nämde F. Vult v. Steijern, hvilken
lemnade sin befattning såsom direktör i Centraltryckeriet, köpte ett stort
antal aktier i Dagens Nyheter och öfvertog där en underbefälhafvares
åligganden, och bekanta äro äfven den kvicke och skarpe
artikelförfattaren, civilingeniören A. Seberg, den alltid påpasslige Th. E.
Ziedner, chef för notisafdelningen, och V. Sjöberg, den nitiske
redaktionssekreteraren och teateranmälaren m. m., känd för sin lätta och
behagliga penna.  Utrikesafdelningen skötes af d:r C. V. Ålund, bekant
för utmärkta öfversättningar och bearbetningar, förut chef för
motsvarande afdelning i Aftonbladet.  R. Blumenberg redigerar i synnerhet 
den glada afdelningen, en ganska maktpåliggande befattning.

Interiör från Dagens Nyheter.

***


Stockholms tidningar börja alt mera att bygga och bo i
hvarandras närhet.  De draga sig till samman i granskapet af
centralposten och järnvägens centralstation, i de kvarter där också många
af de stora boktryckerierna, bokförlagsexpeditionerna och speditionerna
slagit ned sina bopålar.  I ett och samma kvarter tryckas och
utgifvas Stockholms Dagblad och Svenska Dagbladet, hufvudstadens
tredje morgontidning.  Svenska Dagbladet räknar sin tillvaro från
slutet af 1884, är således ett af nya Stockholms nyare tidningsföretag.  
Det såg dagens ljus först i Lundbergska palatset vid Kungsgatan, men
flyttade snart till n:o 5 Klara Södra Kyrkogata, endast af den gatan
skild från Nya Dagligt Allehanda samt af Karduansmakaregatan från
centralposthuset.

A. Jäderin.

Hvarje natt lyser det starkt ur bottenvåningens fönster, hvaraf man
kan se, att bladet är en morgontidning,
och träder man in i de små och obekväma
redaktionsrummen, träffar man
medarbetarne i ifrig verksamhet.  Hufvudredaktören 
var ända till november 1888 Axel
Jäderin, en kraftig personlighet,
hvilken tager saken realistiskt och
praktiskt, men som började sin offentliga
bana som lyriker och gaf ut ett häfte
dikter.  Om han på lediga stunder
ännu gör sig skyldig till lyriska
utgjutelser, är icke bekant, men
såsom tidningsutgifvare höll han
starkt på den påtagliga nyttan.  Han
har gått ordentligt genom graderna
innan han nådde en tidningsledares maktpåliggande plats, var en tid
medarbetare i Dagens Nyheter och under en del af 1884 redaktionssekreterare 
och ansvarig utgifvare af Stockholms Dagblad.  I början
af Svenska Dagbladets tillvaro egde det ännu en hufvudredaktör, E.
Norén, men från och med 1886 var A. Jäderin den ende styrande i
redaktionen.  Vid slutet af 1888 lemnade hr Jäderin tidningen, hvars
redaktion då öfvertogs af dr Hj. Sandberg, förut medarbetare i N.
Dagl. Allehanda.

Svenska Dagbladet är konservativt i de flesta politiska och samhälleliga 
frågor, men just icke i de kyrkliga.  Det har med stor ifver sökt verka
för lifsmedelstullar och mot ett befaradt inflytande af den norska
vänstern.  »Sverige åt svenskarne» är bladets lösen, och detta tolkas
i tullvänligt och ofta norskfiendtligt syfte.  Svenska Dagbladet är
redigeradt med rätt mycken talang och i synnerhet med påpasslighet 
och vakenhet.  Bland medarbetare nämnas tonsättaren A. Hallén
som sköter bladets musikafdelning samt H. A. Ring, öfversättaren 
af Heines »Buch der Lieder», hvilken är anmälare af talscenernas 
nyheter.

Svenska Dagbladet uppsattes af ett aktiebolag, men öfverläts i okt. 1888
till ett annat då nybildadt, med ett aktiekapital af minst 52,500 och högst
75,000 kr. 

***

Så väl Stockholms Dagblad som Dagens Nyheter och Svenska
Dagbladet ha äfven aftonupplagor (det först nämda också en
nattedition), men dessa äro beräknade endast för landsorten.  Bland de
egentliga aftontidningarna i hufvudstaden är Post- och Inrikes
Tidningar äldst och räknar sin tillvaro från 1645 samt har oafbrutet
fortgått från och med 1720, men först
hundra år senare, 1821, vardt bladet
dagligt, så dagligt som svenska tidningar bruka
vara, nämligen med sex nummer i veckan.  
Sedan Gustaf III:s tid tillhör tidningen svenska 
akademien och sedan 1834 är hon
officiös.  Af akademien utarrenderas hon
åt en af nämda samfund utsedd
hufvudredaktör och utgifvare, hvilken f. n. är Paul
Strandberg, kanslisekreterare i civildepartementet, 
förr under många år medarbetare
i Stockholms Dagblad.

P. Strandberg.

Ehuru officiös och i vissa afseenden
till och med officiel, är Post- och Inrikes
Tidningar, i dagligt tal Posttidningen, icke något egentligt politiskt
blad och har väl aldrig varit det, om ej möjligtvis för några och
femtio år sedan, då hon var öppet officiell och kallades »Statstidning».  
Hon är äfven nu officiel så till vida, att tidningen i första hand
meddelar regeringshandlingar och andra offentliga tillkännagifvanden, men
det är endast undantagsvis som hon innehåller en artikel till försvar
för regeringens politik, och det har händt, att hon någon enda gång
till och med yttrat sig i motsatt rigtning.

Under de senaste femtio åren har Posttidningen redigerats af P. A. Wallmark 
(1834—47), J. C. Hellberg (1847—56), A. Björck (1856—65), C. A. Strandberg 
(1865—78), E. Bäckström (1878—86) och den nu varande utgifvaren, bror
till C. A. Strandberg.  Tidningen har nu mera icke eget tryckeri, utan tryckes 

hos P. A. Norstedt & Söner på Riddarholmen samt har där också sin
redaktionsbyrå. 

Sedan Björck lemnade redaktörskapet har tidningen varit mer
estetisk än politisk, i synnerhet under Carl Strandbergs (Talis Qualis)
och Edvard Bäckströms, de två skaldernas, ledning.  Bland tidningens
förnämste medarbetare, ehuru icke omedelbart hörande till redaktionen,
äro sedan flera år också ett par skalder, prof. C. R. Nyblom och d:r C.
D. af Wirsén, bägge ledamöter af svenska akademien.  Den förre
lemnar i synnerhet anmälningar af nyheter inom de bildande
konsternas område, den senare bidrager med literaturuppsatser och
behandlar äfven vigtigare dramatiska företeelser på våra teatrar.  Inom
den egentliga dagliga redaktionen sköter R. Holmblad den ganska
fullständiga utrikesafdelningen, och när d:r Wirsén icke bekymrar sig
om ett nytt stycke på våra teatrar, var det länge hr Holmblads
åliggande att skrifva derom, men
på senare tider förekommer detta
mera sällan, hvaremot afdelningen
vanligtvis nu besörjes af hr J.
Sellman, dramatisk författare.

Bland tidningens sättare ha
flere i många år egnat sin
verksamhet åt detta blad, C. J.
Borggren i nära femtio år, T. T.
Cedergren i några och fyrtio och
A. E. Sjöstedt i mer än tjugufem.

***

K. A. Lindström.

Bland Stockholms aftontidningar, lika väl som bland Sveriges
alla tidningsblad är det Dagligt Allehanda som kommer i ålder
närmast efter Posttidningen.  Det grundlades 1767, men i sitt nu
varande skick såsom Nya Dagligt Allehanda räknar det sin tillvaro
endast från slutet af 1859, då d:r K. A. Lindström väckte bladet till
nytt lif.  Under mer än ett fjärdedels århundrade stod han i spetsen
för tidningen och ledde henne med kraft och förmåga i den riktning
som redan från början angifvits vara hennes egentliga.  Mer än en
gång såg det bekymmerfullt ut med ekonomien, men då bildade sig
alltid, tack vare Lindströms ovanliga finanstalang, ett nytt bolag som
öfvertog det gamlas affärer, och så fortsattes utgifvandet utan att de
öfvervunna svårigheterna lemnat något spår i tidningens hållning, 
hvilken alltid varit frimodig, om också ej frisinnad.  Allehanda var
och är konservativt och söker tillämpa den åsigten på alla samhällsfrågor, 
med undantag af de tillfällen, då tidningen finner det närvarande 
icke nog betryggande och då hon anser sig böra uppträda för
en utpräglad tillbakagångspolitik.  Allehanda är en käck stridsman,
hvilken sköter sina vapen med lika mycken taktisk kunskap som
oförskräckthet, lemnar ofta ypperliga artiklar och är redigeradt med stor
omsorg.

D:r Lindström afled 1885, då redaktionen öfvertogs af V.
Bergstrand, såsom författare känd under namnet Marcellus, för öfrigt juris
kandidat, civil tjänsteman, bankman, m. m. och redan tio år före
Lindströms död medarbetare i Allehanda.  Han redigerar tidningen i
samma riktning hon fick af Lindström, är, liksom denne, varm
fosterlandsvän och tror, att sträfvan efter höga tullar utgör ett bland de
bästa bevisen på god fosterlandskärlek samt att denna svårligen kan
förenas med liberala åsigter, allra minst
om dessa skulle närma sig det liberala
partiets i Norge.  Både såsom tidningsredaktör
och utgifvare af ett stort antal skrifter har
V. Bergstrand tagit liflig del i 1880-talets
politiska rörelser i Sverige.

V. Bergstrand.

Nya Dagligt Allehanda har bland sina
medarbetare räknat många kunskapsrike
och talangfulle skriftställare, såsom d:r J.
R. Spilhammar, hvilken från skolkatedern
begaf sig till tidningsbyrån och vardt K.
A. Lindströms närmaste man, skref en tid
teateranmälningar och literaturkritiker samt
skötte Allehanda under hufvudredaktörens
ofta långvariga frånvaro på aflägsna resor.  År 1879 öfvergick
Spilhammar till Aftonbladet, då J. Björklund, redan då flerårig medarbetare 
i tidningen, intog hans plats i Allehanda, där han sedan utöfvat
en betydande verksamhet och en tid varit den egentlige verkställande
hufvudredaktören.  Under några år var han också omtyckt
teaterrecensent, men lemnade det området till d:r Hj. Sandberg, bland
annat bekant såsom öfversättare af texten till Verdis »Aïda».  Det
hände dock, att Hj. Sandberg flyttade till Convento de Cappuccini,
icke för att gå i kloster, men för att få vara i fred i Roma och
slutligen flyttade han till Svenska Dagbladet och nu är det A.
Axelsson som i Allehanda tager vara på våra dramatiska konstnärer.  
Såsom musikgranskare har F. Cronhamn verkat, och på
senare tider H. Victorin.


Tidningens redaktionssekreterare är nu mera E. G. Hallgren, och
notisafdelningens chef J. Neander.  På den afdelningen är K. Tersmeden 
också medarbetare.  Utrikesafdelningen skötes hufvudsakligen af
J. Wendel, och då och då uppvaktar Bias, äfven kallad kapten
Gulliver, i det borgerliga lifvet och på general-landtmäterikontoret äfven
känd under namnet P. E. Bergstrand, med några stycken ur Stockholms 
historia.

Nya Dagligt Allehanda började sin verksamhet vid Lilla Nygatan,
men har nu sedan några år sin föga bekväma redaktionsbyrå och
sitt eget, ganska trånga tryckeri i n:o 10 Karduansmakaregatan samt
tryckes på en från H. Marinonis maskinverkstad i Paris år 1860
utgången snällpress, hvilken nu snart i tre årtionden varit i daglig
verksamhet och ännu är fullt duglig.  Äfven af denna tidnings sätteri- och
tryckeripersonal ha många under en lång följd af år egnat krafter
och insigter åt samma företag.  Den äldste konstförvandten, N. P.
Samberg, har i femtiosex år arbetat i yrket och sedan Nya Dagligt
Allehandas uppsättning 1859 i denna tidnings sätteri.  Från samma tid
ha faktorn C. F. A. Gellerstedt och maskintryckaren J. E. Svensson
varit anstälde i tidningen.

***

Stockholms nyaste tidningshus tillhör ett blad som snart är sextio
år gammalt — Aftonbladet, det, för att tala med Svensk Typograftidning, 
som i sitt nummer för den 1 okt. 1888 utförligt omnämner
det nya tidningspalatset, »offentliga ordets organ som under sitt
långa lif framgångsrikast af alla burit de humanistiska idéernas
fana högt.»

Aftonbladets första nummer utgafs den 6 december 1830 af L. J. Hierta,
då ännu ej tretio år gammal.  Det trycktes då vid Johannisgränd i sta’n,
hvarifrån tryckeriet förlades till Stora Glasbruksgatan å söder.  År 1833 flyttades
det till Lilla Nygatan, midt emot posthuset, och 1848 till 21 Stora Nygatan, där
det stannade till 1862, då det fick sitt hus vid Munkbrogatan, hvarifrån tidningen
utgafs ända till den 20 oktober 1888.

Under dessa femtioåtta år har Aftonbladet haft till hufvudredaktörer: fil.
d:r och juris kand. L. J. Hierta (1830—51), d:r C. Bergstedt (1851—56), d:r P.
Svedbom (1856—57), d:r A. Sohlman (1857—74), d:r S. A. Hedin (1875—77),
d:r P. A. Gödecke (1877—80), d:r Spilhammar (1881—84), prof. G. Retzius
(1884—87) samt hr E. Beckman från slutet af 1887.  Under kortare tider på
1870-talet innehade jämväl kamrer C. Ekgren och v. häradshöfding A. W. Dufva
ledningen af tidningen.

Den 6 december 1886 inköpte Aftonbladets bolag den tomt af omkring
8,300 kv.-fot, som ligger i hörnet af Stora Vattugatan och Klara Södra 
Kyrkogata, bredvid det präktiga hus, som tillhör stiftelsen »Lars Hiertas Minne».  
Den 7 juni 1887 börjades rifvandet af de gamla fula byggnaderna på den tomten,
och det nya huset reste sig snart i höjden samt var innan slutet af året färdigt.  
Inflyttningen skulle ske den 1 juli 1888, men den 7 april förstördes största
delen af det nya huset af eldsvåda, och endast botten- och källarvåningarna
lemnades i det närmaste oskadade.  Murarne voro så angripna af elden, att man
måste nedrifva dem och uppföra nya.  Arbetet bedrefs med sådan raskhet, att
det hela var fullt färdigt till begagnande ofvan nämde dag i oktober 1888.

Prof. Retzius, som då nybyggnaden företogs stod i spetsen för tidningen,
uppgjorde själf de ursprungliga förslagsritningarna.  De slutliga ritningarna
utfördes af arkitekterna Isæus och Sandahl, och byggnadsarbetet anförtroddes åt
byggmästaren P. Sundahl.

Aftonbladets nya hus.

Om vi först titta ned i
källarvåningen, finna vi där
expeditionslokalen, från
hvilken vid fyratiden på e. m.
den ena fuktiga tidningspackan 
efter den andra skickas
ut i verlden, antingen till
posten eller till utdelningsställena 
i Stockholm eller genom
omkring 30 lösnummersäljande 
gossar.  De senare skola
nu mera alla vara öfver tolf
år.  Från expeditionslokalen
kommer man in i maskinrummen, 
med en Bolindersmaskin 
och en annan från Munktell, därifrån till varmkammaren och
till ångpannorna samt kolrummet, det hela en underjordisk verld af
icke ringa intresse.

Stannar man en stund i den nyss nämda varmkammaren, finner
man där ett batteri af de nu brukliga »värme-elementen», gjutna
fyrkantiga lådor med en rad af flensor eller fjädrar på sidorna, liksom
de bekanta Gurneysugnarne.  I dessa inledes frisk ånga eller afloppsånga, 
hvars värme elementen hastigt afgifva.  Varmkammaren står
genom en kanal vid golfvet i förbindelse med fria luften, och uppe
vid taket finnes en rad öppningar till kanaler, hvilka leda till de olika
rummen.  Den uppvärmda luften strömmar upp genom dessa kanaler 
och ersättes i varmkammaren oupphörligt af ny, utifrån inströmmande 
kall luft.  Vi omnämna detta särskildt för att gifva en
föreställning om hvad som i nya Stockholm göres för att hålla äfven
tidningsmännen vid behaglig värmegrad och en för goda idéer erforderlig
frisk luft.  Men vi gifva oss icke tålamod att skildra 
»evakuationsskorstenen», utsugningsöppningarna, trumsystemet, m. m., som spela
en så vigtig roll i detta nya tidningspalats.

Själfva tryckeriet befinner sig också i källarvåningen och upptar
en rymlig sal som sträcker sig längs husets hela längd åt Stora Vattugatan, 
med fem pressar.

Lemnar man källarevåningen för att besöka det i bottenvåningen
belägna sätteriet, kan det göras bekvämt och utan all fara med hissen
som befordrar de färdiga formarne på motsatt väg.  För öfrigt
kommer man in i sätteriet genom en trappa från källarevåningen samt
genom en ingång i stora förstugan en half trappa upp åt Klara Västra
Kyrkogata.  Sätteriet får om dagen sin belysning endast genom taket
och för öfrigt genom elektriskt ljus från en dynamomaskin, som kan
betjäna hela huset med 220 stycken 16-ljusglödlampor.  Det har en
ansenlig utsträckning i sina tre afdelningar, text-, annons- och
civilsätteriet, det sist nämda beräknadt för s. k. accidenstryck som ej
tillhör tidningen.  Hvart man riktar blicken, ser man sättare vid sina
kaster, till samman omkring tretio personer, af hvilka omkring tjugu
för tidningen.  Bland dem finner man gamle konstförvandten J. O.
G. Bonnivier, hvilken arbetat i Aftonbladet sedan — 1832 och ännu
är i full verksamhet.  Närmast honom i ålder inom »verket» är O.
L. Brinck, som där haft anställning sedan 1844 och O. Fredlund sedan
1849.  Faktorer äro f. n. P. O. Andersson och P. G. Fredlund, den
förre för text-, den senare för annonsafdelningen och civiltryckeriet.  
Den näst föregående annonsfaktorn C. G. Flodman erhöll 1887 af
bolaget en värdefall skänk såsom minne af fyrationioårig verksamhet.

Aftonbladet har själft upplyst, att hvarje nummer af det åttaspaltiga
bladet innehåller 5,760 vanliga korpusrader eller icke mindre än 230,400 typer,
beräknadt efter 40 typer pr rad.  En rask sättare anses kunna sätta omkring
60 rader i timmen.  Om han kunde hålla ut med ett sådant arbete i tolf timmar
om dygnet, hvilket väl icke är möjligt, skulle han behöfva ej mindre än tolf
arbetsdagar för sättningen af ett enda Aftonbladsnummer.  Då har likväl ej
beräknats den tid som fordras för stilens afläggning, hvartill ensamt skulle åtgå
tre dagar.  Dessa tillförlitliga siffror äro vältaliga och bevisa hvilket storartadt
arbete nedlägges på ett enda tidningsnummer.

I samma våning som sätteriet, men på motsatta sidan af den
smakfullt dekorerade förstugan, är tidningens räkenskapskontor, där
man träffar Aftonbladets kassör S. Lalin, ända från A. Sohlmans
dagar på sin post, vänlig och tillmötesgående, men med handen, såsom
sig bör, fast knuten om Aftonbladspungen.

En trappa upp arbetar redaktionen i tolf rum.  Midt emot
ingången i den rymliga förstugan ligger hufvudredaktörens mottagningsrum 
och vid sidan däraf hans arbetsrum, bägge utrustade med solid 
bekvämlighet.  Den der ljuslette mannen är Ernst Beckman,
hufvudredaktören, stadsfullmäktig, f. d. riksdagsman, medlem af åtskilliga
komitéer, verksam medborgare, reseskildrare, en tid folkskoleinspektör,
en annan tid redaktör af Ny Illustrerad Tidning, bekant med europeiska 
och icke europeiska förhållanden, och alt detta har han hunnit
med på ett par årtionden samt innan han sjelf hunnit fyra.

E. Beckman.

I ett rum till vänster i förstugan tager redaktionssekreteraren A.
Jeurling mot besökande och i ett rum bredvid sköter han sitt arbete,
Han har förut utgifvit Gotlands Allehanda, Karlstads tidning och
Göteborgs Dagblad.  Från redaktionssekreterarens arbetsrum kan man
genom ett stort rum öfverskåda den stora ljusa och behagliga sal, där
»inrikes» medarbetarne ha sina platser och där man träffar A. L.
Ericsson, en af tidningens äldste, ännu i
full verksamhet med landsortsafdelning m. m.

På andra sidan om hufvudredaktörens
rum har bolagets styrelse sitt öfverläggningsrum, 
och därtill gränsar utrikesafdelningen,
hvars ledare är d:r E. Wallis, känd historiker, 
utgifvare af »Illustrerad verldshistoria»,
»Napoleon III och hans omgifning», m. m.  
På samma afdelning arbetar fröken M.
Cederschiöld.  De öfriga, mindre rummen äro
afsedda för literatur- och teaterafdelningarna, 
m. m. och där träfffar man den
bekante skriftställaren G. Nordensvan, jur.
känd. H. Sohlman, son till Aftonbladets
oförgätlige A. Sohlman, samt åtskilliga andra medarbetare.

Korrekturläsarne ha naturligtvis sin egen afdelning, och ett rum,
med särskild uppgång från Stora Vattugatan, är afsedt för
»notisjägarne», tidningsväsendets nyttige, men ej alltid för ordentlighet
utmärkte handtlangare.

Efter den erfarenhet som redan vunnits motsvarar Aftonbladets
nya hem de förhoppningar som fästs vid det samma, och otvifvelaktigt 
är detta hus det för sitt ändamål bäst inredda i Sverige samt
har sannolikt icke många medtäflare i det öfriga Europa.

***

Yngst af Stockholms dagliga tidningar är Vårt Land, som från
1885 utgifves hvarje afton samt äfven utkommer i en illustrerad
veckoupplaga och har till hufvudredaktör professor G. Torelius, förut lärare
vid missionsanstalten i Basel.  Tidningen, som tryckes på P. A. 
Aftonbladets sätteri.


Norstedt & Söners tryckeri, är strängt konservativ, i synnerhet på det
kyrkliga området, och har stor spridning bland Sveriges presterskap
samt för öfrigt bland alla högkyrkligt sinnade.  Liksom Nya Dagligt
Allehanda och Svenska Dagbladet har Vårt Land sökt visa sin
fosterlandskärlek genom att arbeta för tullar och mot det frisinnade
partiet i Norge.  Bladet är skarpt i sin polemik, men otvifvelaktigt lifvadt
af ärlig öfvertygelse.  I några humanitetsfrågor är det icke stillastående 
eller tillbakaskridande.  För öfrigt har det ett rikhaltigt och
omväxlande innehåll och är talangfullt redigeradt.  Bland sina
medarbetare räknar Vårt Land också C. D. af Wirsén, hvilken skrifver
literaturartiklar både där och i Posttidningen.

***

»Stockholms Nyheter, två öre!»
Det är ett sedan 1887 kändt utrop
på våra gator.  Där ha vi godtköpspressen.  
Redan mot slutet af 1884
satte Aftonbladet ned sitt lösnummerpris 
till fem öre, i likhet med hvad
Dagens Nyheter kostat alt från sin
uppkomst, under det Stockholms
Dagblad fortfarande säljes för åtta öre
och Nya Dagligt Allehanda håller sitt
pris i tio.  Aftonbladet hade ursprungligen 
kostat tre skillingar riksgäld, men
sedermera ökat lösnummerpriset till
tio öre.  Nedsättningen till hälften
var ett käckt, många sade ett oklokt, försök, liksom att sänka
årsprenumerationen från tjugu till tolf kr., men det lyckades.

G. Torelius.

Aftonbladets föredöme följdes af de nya tidningarna Svenska
Dagbladet och Vårt Land.  Men så kom Stockholms Nyheter och sålde
sitt lösnummer för två öre, och af dem tages hälften af säljarne på gatan.

Stockholms Nyheter är en tidningsunge, en i alla afseenden liten
godtköpstidning, men som växer med god fart.  Redan nu är bladet
dubbelt så stort som för ett år sedan och har fullt med annonser, en
tidnings ekonomiska styrka, af hvilken hennes betydenhet i äfven
andra afseenden kan vara beroende.  Rudolf Wall är den egentlige
banbrytaren för godtköpspressen, och hvad han förmått för att skapa en
stor och genom sina annonser rik tidning har han otvifvelaktigt att
tacka sin på den tiden oerhörda käckhet att sälja bladet för fem öre.  
Men nu går man långt förbi det priset.  Hvem vet huru Stockholms
Nyheter ser ut i slutet af nittiotalet!

Hvad är det för en tidning som »folket» i Stockholm läser?  För
tre årtionden sedan var det Stockholms Dagblad och Folkets Röst,
tio år därefter Dagens Nyheter och Fäderneslandet.  Så växte i spridning 
Dagens Nyheter alla andra dagliga stockholmstidningar öfver
hufvudet, men vardt mera den borgerliga medelklassens blad och är
nu, kan med fullt skäl sägas, alla samhällsklassers, men ingalunda
mest de obildades.  Nu är det Stockholms Nyheter som åkarne,
torgfruarna och grofarbetarne läsa, och väl äfven andra, måste man
antaga, då upplagan är så stor, men på våra torg och gator ser man
ständigt medlemmar af de nämda klasserna studera det bladet.

Det tryckes dagligen i 27,000 exemplar, och besöker man
redaktionsbyrån och tryckeriet i hörnet af Götgatan och Åsögatan, långt
bort från alla andra tidningslokaler, finner man mycket folk under
redaktör U. Fredriksons ledning i verksamhet för det lilla bladets
utgifvande, hvilket hvarje förmiddag sprides öfver hela hufvudstaden
af en stor skara pojkar som på ofvan nämda vilkor sälja det.  Dessa
försäljare äro tidigt på morgonen i rörelse.  Åtskilliga infinna sig
redan innan kl. 5 för att hinna i god tid till från tidningsexpeditionen 
aflägsna stadsdelar.  Det gifves försäljare som kunna göra sig
en daglig inkomst af ett par kronor, och det säges, att någon till
och med bragt denna inkomst upp till fyra kr., d. v. s. att han säljer
fyra hundra exemplar.  De flesta af desse försäljare äro ännu i
skolåldern, och nog händer det väl, att deras skolgång derigenom
försummas, ehuru det försäkras att så icke sker.  I allmänhet är åldern
öfver tolf år eller åt minstone omkring det året.  Kringbärandet af
tidningar är liksom all annan kringdrifvande försäljning på gatorna
ingalunda nyttig i så ung ålder, men de gossar som sälja Stockholms
Nyheter drifva omkring åt minstone på dagen, under det att
aftontidningarnas gatusäljare vistas ute sent om kvällarne.  Förhållandet
har gifvit anledning till frågans behandlande i publicistklubben, och
utgifvaren af Aftonbladet, hvilken tidnings försäljande företrädesvis gifver
minderårige anledning till nattligt kringströfvande, här vidtagit stränga
åtgärder för att minska farorna för dessa barn samt tillåter inga
under tolf år att köpa bladet för återförsäljning.  Dessa gossar erhålla
Aftonbladet för tre öre och förtjäna således två på hvarje såldt
exemplar, men det kan nog hända, att de icke kunna afyttra alla
exemplaren, hvarför man ej sällan får sent om kvällarne höra dem bjuda
ut tidningen till fyra samt äfven till tre öre.  Aftonbladets spridning
genom sådana själfständige aftonkolportörer är den ojämförligt största,
men äfven andra aftontidningar säljas på samma sätt, och det 
händer att man en sen kvällstund öfverraskas af ett »Vårt Land för
fem öre!»

***

Då det visade sig, att Stockholms Nyheter på kort tid gjort så
stor lycka, uppstod sommaren 1888 en ny godtköpstidning, Dagen,
hvilken säljes till samma pris oeh på likadant sätt, men sannolikt
får svårt att tränga ut hr Fredriksons tidning.  Huru vida de båda
kunna ega en bekymmerfri tillvaro, torde ännu vara för tidigt att
afgöra.

Det senast uppkomna godtköpsbladet har satt priset till tre öre.  
Det kallas Morgonbladet och har till redaktör den under märket
Chicot bekante humoristiske skriftställaren C. Eneroth.  Prenumerationspriset 
är 5 kr. för år.  Bladet vill icke, enligt hvad det försäkrar,
ställa sig under något särskildt partis fana, men arbeta för varaktigt
framåtskridande.

***

Med de dagliga tidningarna är icke antalet af stockholmsbladen
fulltaligt; veckotidningarna intaga också sin plats i ledet.  Sådana äro
af många olika slag, t. ex. den af E. Hammarlund med talang och
varmt nit för undervisningen redigerade Svensk Läraretidning samt
den icke utan god förmåga af Hj. Branting utgifna Socialdemokraten,
två tidningar utan något slags samband, men som här anföras endast
såsom exempel på veckopressen och af hvilka Socialdemokraten med
kraft, men ty värr ock med hänsynslöshet strider för sitt parti och
sällan är villig att göra motståndarne rättvisa.

De nämda bladen innehålla endast text, men för öfrigt äro
veckotidningarna i allmänhet illustrerade.  Främst genom sina illustrationers 
konstnärlighet står Ny Illustrerad Tidning.

N. I. T. har utgifvits från och med 1865 och hade till skapare åtskilliga
konstnärliga och literära talanger.  Den illustrerade afdelningen öfvervakades i
början af J. Höckert, E. Bergh, m. fl. konstnärer, och trägravyrerna utfördes af den
hit inkallade engelske xylografen Skill, som lärt sin konst i London och Paris.  
Han grundade en trägravörsverkstad för tidningen, men hvilken ock bidrog att
höja xylografien i allmänhet hos oss.  Denna plantskola för trägravörer
upphörde, emedan hon var alt för kostsam för tidningen, hvilken dock fortfarande
vinnlägger sig om vackra, konstnärligt utförda illustrationer.  Tidningens redaktion 
ha varit skriftställarne K. Wetterhoff 1865, H. Wieselgren 1866—79 och E.
Beckman 1880—82 samt major D. Weber 1883—86 och f. n. O. Granberg, ung
konstkännare och e. o. amanuens i nationalmuseum.


Till bladet ha nästan alla samtida svenska författare af båda
könen samt många vetenskapsidkare lemnat bidrag, men den ekonomiska 
ställningen har aldrig varit tillfredsställande.  Den för en sådan
tidning nödvändiga publiken är hos oss alt för fåtalig för att hålla
henne skadeslös för alla ansträngningar och uppoffringar.  Ny
Illustrerad Tidning är en med upplysande bilder rikt prydd samtidskrönika, 
men därom bekymrar flertalet sig icke.  Detta tycker nog om
att se »taflor» och »gubbar», men om de äro goda originalarbeten
eller dåliga clichéer är tämligen likgiltigt.  Konstsinnet är ännu icke
högt utbildadt hos oss, och sina »gubbar» vill man ha för godt pris,
äfven om man kan betala ett högre.  Att betala 12 kr. i prenumeration 
och 25 öre för ett nummer med goda illustrationer anser äfven
den bemedlade vara för dyrt.  För samma pris får han ett glas punsch,
hvilket många stockholmare betraktar som en nödvändighetsvara.

Nej, billigt skall det vara!  Därför uppstod Svea och sålde sitt
nummer för 10 öre samt tog blott 5 kr. i årsprenumeration.  Det var
hösten 1886.  Tre månader därefter gjorde det illustrerade, af A.
Anderson-Edenberg utgifna månadsbladet Svenska familjjournalen sig
också till veckotidning med samma pris, och så började en skarp,
men för de båda bladen föga gagnande strid om allmänhetens gunst.  
Striden slutade med att Svea köpte Familjjournalen och upptog
dennes namn i sin titel.  Bladet, som i början redigerades af F.
Hellberg, f. n. utgifvare af Idun och Skandinavisk Modetidning, har nu
till redaktör H. Ring och till utgifvare C. Suneson samt förlägges af
tidningsaktiebolaget Svea.

En halfveckotidning, det hvarje onsdag och lördag utkommande
Fäderneslandet, är också illustrerad och bjuder på föga konstnärliga,
illa tryckta träsnitt, behandlande dagens politiska tilldragelser i den
belysning som bladets syfte föreskrifver.

Fäderneslandet uppstod 1852 och var under många år fullständigt
skandalblad som trodde sig främja radikalismen genom vrängda eller uppdiktade
framställningar och oblygt inträngande i enskilda förhållanden.  Det har redigerats
af N. R. Munck af Rosenschöld, K. G. Uggla, J. Damm och S. Ödmann samt
eges af J. F. Hagström och är nu otvifvelaktigt hållet i bättre anda, men har
icke samma inflytande som förut.

Den politiska karrikatyren, hvilken för några årtionden sedan
förde en själfständig tillvaro i spridda häften och lösa blad, finnes
icke mera, men har fått husrum i några af de illustrerade veckotidningarna, 
dock utan att just där ega någon framstående plats.  Denna
förbehålles åt skämtet i allmänhet.  Den äldste af våra nu lefvande
skämttidningar är Söndagsnisse, i dagligt tal kallad blott »Nisse»,
någon gång elak och hånande, vanligtvis oförarglig, ofta kvick.


Söndagsnisse grundlades 1862 af den skicklige tecknaren G. Wahlbom och
redigerades först af L. R. L. Götberg, sedan af den kvicke och skarpe J. G.
Schultz och den förfarne literaturkännaren B. Schöldström samt har från 1870 
haft till redaktör den glade skådespelaren, visdiktaren och lustspelsförfattaren
F. Hodell.

F. Hodell.

Genom godt lynne har Söndagsnisse
hållit sig uppe i allmänhetens ynnest, och
mycket därtill ha de vanligtvis goda och
ofta mycket roliga teckningarna bidragit.  
Några af dessa, t. ex. W. F. Dalman och
J. A. Hazelius under tväkamp på penna,
J. A. Hazelius uppstigande till Gustaf II
Adolf, Karl XII och Napoleon i Olympen,
A. O. Wallenberg dansande i matrosdrägt,
m. fl. torde få räknas till de kvickaste och
äfven mest konstnärligt lyckade som vår
illustrerade skämtpress någonsin framstält
och kunna uthärda jämförelser med de
bästa teckningarna i Fliegende Blätter och
Punch.

Söndagsnisses medtäflare är Kasper, som går i samma riktning,
men ej alltid varit så kvick i vändningarna.  Med honom har dock
på senaste tiden försiggått en icke obetydlig förändring, hvilken
sannolikt skall leda till ökad spridning.

Kasper sattes upp af R. Gustafsson, redan
då känd författare och mest omtalad för sina
sagor, hvilka sedan vunnit uppmärksamhet äfven
i främmande land.  Redan innan Kaspertiden hade
han skrifvit »De båda kusinerna eller Trägen
vinner», som spelades på Södra teatern samt
»Polen blöder» på Humlegårdsteatern.  Sedermera
har den skämtsamme Kaspers utgifvare gjort sig
känd som den allvarlige stadsfullmäktigen och
riksdagsmannen.  Hans medhjälpare i tidningen
var länge K. Rydberg och är fortfarande J.
Johnson, hvilken jämte den omtyckte tecknaren V.
Andrén sannolikt har stor förtjänst af bladets
utvidgande och förbättrande.  Teckningarna ha
alltid varit goda och äro sannolikt de som främst
bidragit till Kaspers spridning. 

R. Gustafsson.

Bland de illustrerade veckobladen måste också Budkaflen och
Vikingen räknas, ehuru de just icke höra till skämtpressen.  Den
förre grundades 1883 af J. Bruzelius, den senare sattes upp af A.
E. Liljestrand, förut utgifvare af det illustrerade Romanbladet, och
öfvertogs sedan af dr J. Linck.  Budkaflen är frisinnad, Vikingen 
arbetar i konservativ riktning och är Svenska Dagbladets medtäflare i
tullvänlighet och motvilja mot Norge.

En fristående veckotidning är Figaro, organ för »Jörgen», d. v. s.
hr Georg Lundström, hvilken också väl nästan ensam redigerar bladet 
och söker hålla allmänheten vid godt lynne med sitt egendomliga
skrifsätt, sina infall, utfall och anfall.  Äfven den tidningen bjuder
på »gubbar».

Redan på 1840-talet fans en »Stockholms Figaro», utgifven af Albert
Bonnier, ett veckoblad med verklig literatur, belyst med planscher och musikbilagor,
men den tidning som på 80-talet kallas Figaro är icke äldre än sedan 1878,
då den uppsattes af H. Nisbeth, bekant bland annat för sina reseskildringar från
Amerika.  Vid slutet af 1884 gjorde han Figaro till en daglig morgontidning,
hvilken utmärkte sig för lifligt skrifna, ofta mycket hänsynslösa artiklar och
för bemödanden att i vår tidningsverld införa de just icke bästa amerikanska
seder.  Tidningen upphörde att vara daglig och förde ett tynande lif.  Efter
Nisbeths död 1887 öfvertogs Figaro af Lundström och E. Norén, af hvilka den
senare dock snart lemnade bladet. 

Fordringarna på illustrationer i veckobladen tyckas vara så
oemotståndliga, att snart ingen af dem vågar undandraga sig dessa kraf, kanske
ej ens Väktaren, det högkyrkliga organet, som redigeras af pastor C. R.
Hasselrot, och lika litet alla de frikyrkliga bladen, nykterhetstidningarna
och frälsningsarméns tidning Stridsropet.  Af de senare bladen har
Stockholm ett stort antal, hvilka ingalunda äro utan betydelse, äfven
om de icke räknas till den egentliga tidningsverlden.  Detta är ock
fallet med de facktidningar, som alt mera uppstå.

Af betydelse däremot så väl i literärt som konstnärligt afseende
äro halfmånadsbladet Hemvännen, månadstidningen Förr och Nu och
den i tjugu nummer om året utkommande Svensk Musiktidning.

Hemvännen grundades 1875 af lektor V. Sturzen-Becker, men
öfvertogs 1878 af redaktören och bokförläggaren L. Hökerberg, hvilken 
från och med 1888 hvar fjortonde dag utgifver den dittills en
gång i månaden utkomna, i så väl text som illustrationer omsorgsfullt 
skötta tidningen, hvilken vinnlägger sig om originalteckningar och
originaluppsatser.

Förr och Nu utgafs från 1870 af nu mera komminister B.
Wadström, också utgifvare af Budbäraren samt en samling andliga sånger,
kallad Pilgrimsharpan.  Åren 1878 och 1879 redigerades Förr och
Nu af A. Stjernstedt, utkom sedan icke under någon tid, men under
1880-talets senare år utgifves detta illustrerade och med mycken
omtanka redigerade månadsblad åter af B. Wadström.

Svensk Musiktidning är ett af F. J. Huss utgifvet veckoblad, 
som med uppmärksamhet följertilldragelserna inom den 
in- och utländska musikverlden samt meddelar porträtt af tonsättare
och musikidkare.

Hvad som förnämligast utmärker stockholmspressen i yttre
afseende på 1880-talet är sträfvandet efter att göra sig till en verklig
godtköpspress samt att tala till allmänheten ej blott i ord, utan
äfven i bild.

Denna press har i vår tid undergått icke få förändringar.  De
yttre och mest i ögonen fallande ha vi här ofvan sökt antyda, men
med dem följa åtskilliga andra.  Bolagstidningar kunna icke i alt
vara lika obundna som de blad hvilka tillhöra en enda person.  
Godtköpstidningar måste se till att spridningen på hvilka vilkor som hälst
göres till hufvudsak, ty med spridningen följer annonsinkomsten som
skall gifva ersättning för hvad som brister i prenumerations- och
lösnummersvinsten.  Och för att få stor spridning måste bladet kunna
läsas af den stora mängden, men denna har icke tid, vanligtvis ej
häller lust, att läsa utförliga framställningar.  Med godtköpspressen
uppstod således fordran att tidningen borde innehålla endast mycket
korta, snabba och således i stor brådska nedskrifna uppsatser, hälst
endast nyheter eller hvad som för sådana kan anses.  Notisjägaren
vardt »literatör».  Hans arbete vardt ej sällan tidningens egentliga
innehåll, och på snabbheten, visst icke på tillförlitligheten, berodde
tidningens framgång.

Ju mera detta utvecklats, dess mer har efterfrågan tillväxt.  
Nyheter måste allmänheten få hvarje dag, om sanna eller falska är ej
så noga, och har något mindre vanligt inträffat, måste det genast, i
synnerhet om det är ohyggligt, t. ex. ett mord, en förfalskning, skildras 
i alla små omständigheter samt vidt och bredt utläggas.  Endast
i sådana fall är utförlighet tillåten, till och med oundviklig.

Alt skall omtalas, äfven mycket obetydliga och allmänheten föga
eller intet vidkommande tilldragelser.  Om löjtnant A. förlofvar sig
med fröken B., är det ej tillräckligt, att det tillkännagifves i
annonsafdelningen, utan det skall ock berättas i texten, och har fabrikör C.
haft bröllop och sammanvigts med fröken D., skall detta göras till
föremål för särskildt omnämnande med utförligt uppräknande af
vigselförrättaren, marskalkarne och brudtärnorna.  Det är icke något riktigt
bröllop, om icke alla tärnornas för- och tillnamn stå i bladet.

Aflider en alldeles okänd medborgare, anser man att hela
allmänheten bör därom underrättas genom en särskild lefnadsteckning
eller åt minstone matrikelbiografi, genom hvilken man får veta hvad
hans far och mor varit för folk, när han började sin skolgång, hvilka
skolkamrater han hade, när han aflade mogenhetsexamen, eller hvilket 
år han började egen affär, o. s. v.


Sådant fordras af en tidning på åttiotalet, en tidning som folk
kan ha råd att lägga sig till och tid att läsa.  Upplysande
artiklar, vägledande uppsatser, intressanta literära framställningar finnas
visserligen ännu i de stora och icke så billiga bladen, men de äro
ej mera tidsenliga.  Godt pris och lätt innehåll, det är hufvudsaken,
och det är kanske endast därigenom som tidningarna nu mera kunna
tränga ned i de djupa lagren.

Det fins personer som anse, det nutidens stockholmsblad äro i
allmänhet sämre redigerade än under ett par föregående årtionden.  
Beskyllningen är otvifvelaktigt orättvis, men visst är, att tidningarna
äro annorlunda redigerade.  Ett förhållande som kanske står i
samband därmed är, att redaktionen i några blad ombesörjes med till
stor del lösa medarbetare, hvilka afskedas lika hastigt och lika
grundlöst som de antogos, då däremot tidningarna förr bemödade sig om
att ha en fast stock af kunniga och pålitliga personer.

Täflan stockholmsbladen emellan är stor, men de måste också
se till att de ej förekommas af de många hufvudstadskorrespondenserna 
till landsorten.  Det är endast få tidningar i det öfriga Sverige
som nu mera bestå sig särskilda meddelare i hufvudstaden.  Flertalet
nöjer sig med de tryckta korrespondenser som med samma innehåll
skickas till hela landsorten.  Den äldsta och i officiela meddelanden
tillförlitligaste af dem var Stockholmskorrespondens, som med mycken
påpasslighet och noggrannhet redigerades af A. Lodin, gammal
medarbetare i Posttidningen.  Denna korrespondens upphörde 1885 och
efterträddes af Stockholmspost, utgifven af J. Nyman, förut
medarbetare i Aftonbladet, Stockholms Dagblad m. fl. tidningar och som
nu värdigt uppehåller traditionerna från företrädarens tid.  Andra
sådana korrespondensblad utfärdas af K. Rydberg (Veckorapport från
hufvudstaden), F. Cronhamn (Hvad nytt från Stockholm?), G. Gullberg 
(Från Birger Jarls stad), och under någon tid gaf G. Lundström
ut Jörgens stockholmsrevy.

Bland förändringar eller åt minstone syften till sådana under
innevarande årtionde är försöket att göra dagliga tidningar fullt
motsvarande sin benämning, d. v. s. att utgifva ett nummer äfven på
söndagen.  De enda riktigt allvarliga försöken i den riktningen
inskränka sig dock till Stockholms Dagblads extranummer, hvilket åt
minstone under en del af året (då riksdagen är samlad) utkommer
på söndagsmorgnarne, samt Svenska Dagbladets nummer på
söndagsaftnarne, hvars lösnummerpris är dubbelt mot tidningens vanliga.  
Försöket torde nog förr eller senare utbilda sig till stadgadt bruk hos
alla stockholmstidningarna.

*



XXII.

I publicistklubben.


Rastlöst är tidningsmannens arbete, och få tillfällen
har han att slita sig lös från de dagliga,
tröttande bestyren på byrån.  Men då han
någon gång tager sig en ledig stund, händer det,
att han använder denna för att deltaga i
dryftande af frågor som äro allt annat än
vederkvickande.  Han sätter sig t. ex. i publicistklubben 
och diskuterar tryckfrihetsfrågan, vrider och vänder på det
mera vigtiga än nöjsamma ämnet och betraktar det från alla möjliga
sidor.  En annan gång infinner han sig i klubben för att behandla
frågan om en svensk pressbibliografi eller för att fundera på
medarbetarnes ställning i pressen, på möjligheten att trygga deras ålderdom
och att under sjukdom komma dem till hjelp eller rådgör han om
gemensam måttstock för tidningsannonser, o. s. v.  Detta är ofta hvad
tidningsmannen gör på lediga stunder och hvarmed han roar sig i
klubben.

Publicistklubben har till ändamål att bereda sina medlemmar tillfälle att
rådgöra och besluta om gemensamma pressangelägenheter samt åtnjuta fördelarna
af umgänge med yrkeskamrater.

Klubben stiftades sommaren 1874 och antog sina första stadgar den 7
augusti nämda år.  Enligt dessa utgjordes styrelsen af en person, ordföranden,
vald hvar tredje månad.  »Ordföranden var tillika», heter det i årsberättelsen
1882, »klubbens kansli.  Dess utom fans det en skattmästare, som dock icke
egde någon röst i styrelsen.  Han egde endast att betala, så länge det fans
något i kassan, och att bjuda revisorerne på supé.  Därjämte fans det en enda,
alltid inkomplett, för hand gjord förteckning öfver klubbens ledamöter.  Och som
denna förteckning alltid omsorgsfullt förvarades, inlagd i ett gråpapperskonvolut,
hos skattmästaren i dennes privatpalats, egde ingen annan än han ens närmningsvis 
en aning om samtliga klubbmedlemmarnes antal och namn.»



»Denna mycket enkla grundförfattning bibehöll klubben», fortsätter den
historiska redogörelsen, »äfven i de förändrade stadgarne af den 21 april 1876
och den 19 mars 1880.  Det visade sig dock, hvad det led, att detta egendomliga,
rent ambulatoriska och bokstafligen enväldiga styrelsesätt var mindre gagneligt.  
Det var af en alt för lös och personlig art.  Det kunde icke skänka klubbens
verksamhet planmässighet och sammanhang.» 

Och likväl herskade under denna envåldstid en viss gemytlig ton
i klubben.  Det var icke många som infunno sig, men de som kommo
voro glada under äfven de mest flinthårda frågors behandlande.  
Klubben hade då sin lokal i Hôtel Rydberg, d. v. s. att medlemmarne
samlades där hvar annan fredags afton.  Midt på golfvet i gamla
matsalen stod ett stort bord, och omkring bordet sutto sju eller åtta,
stundom några flera, men kanske äfven ett par färre, tidningsmän
och glammade.

»Vi ska’ väl ha något diskussionsämne»,
sade Anders Flodman som höll på yttranderättens 
allvarliga användande, och så tog
man ut en »fråga» och behandlade.  Man
till och med fattade beslut, hvilket nästan
regelbundet var glömdt innan nästa
sammankomst.

Joh. Jolin.

Så infann sig »Jo Jo», klubbens
oförgätlige skattmästare Johan Jolin, och satte
lif i samtalet.  Han tog fram 15 kr. som
skulle utgöra bidrag till sexan, ty på det
att kostnaden för denna icke skulle vara
alt för betungande, användes nämda belopp
ur klubbens kassa.  De närvarande voro stundom så få, att
sexafgiften genom det allmänna kassabidraget inskränktes till ett ganska
ringa belopp, dock inträffade aldrig, hvad som påstods vara någras
önskningsmål, att man fick sexan kostnadsfritt och därtill någon
utdelning.  Var Jolin någon gång hindrad att infinna sig, glömde han
likväl icke att skicka upp de 15 kronorna.  Dessa kunde dock icke
ersätta hans egen person hvilken var högt aktad och varmt afhållen
af alla kamraterne i klubben.  Under aftonmålet och på »nachspielet»,
var det förnämligast Jolin som höll målron vid makt.  Skådespelaren-skriftställaren, 
hvilken också skrifvit ej så litet i tidningarne och därför 
hade berättigade anspråk på att tillhöra klubben, förtäljde
ovärderligt roliga historier och intressanta drag ur sin på glada
erfarenheter rika lefnad.  För öfrigt skötte han på det omsorgsfullaste år
efter år med mycken uppoffring af egen tid klubbens ekonomi.

Ännu vid början af 1884 höll Jolin skämtet vid lif, men redan
i februari det året afträdde han från sin befattning, följd af klubbens 
tacksägelse för hvad han verkat och uppriktiga önskningar om sorgfria 
dagar för hans återstående lefnad.  Denna vardt dock icke lång.  
Den 13 november lemnade han oss för alltid, och — säger årsberättelsen 
1884—85 — hans rum fylles sent eller aldrig i klubbens så
väl glada som allvarliga aftonkretsar.

Jolins efterträdare såsom klubbens kassaförvaltare vardt förste
aktuarien i statistiska byrån d:r J. Hellstenius, hvilken värdigt
fortsatte sin företrädares verk och hos hvilken klubben står i stor
tacksamhet, men som ty värr afled sommaren 1888, djupt sörjd af alla
kamraterne i klubben.  Kassaförvaltare är nu A. Gumælius.

Emellertid hade nya stadgar antagits den 26 mars 1881, och från den tiden
utgöres klubbens styrelse af fem personer: ordföranden, kassaförvaltaren och tre
ledamöter, hvilka bland sig utse en sekreterare, samt två ersättningsmän.  Den 13
februari 1885 och den 11 februari 1887 gjordes ytterligare ändring i stadgarne,
synnerligen rörande inval af nya ledamöter samt med förlängning af ordförandens 
regeringstid, som från 1887 utsträcktes till ett halft år. 

J. Hellstenius.

Riddarne af det runda bordet å Hôtel
Rydbergs matsal voro, såsom ofvan antyddes, 
i början ganska få och likväl ej sällan 
af mycket olika politiska åsigter,
tillhörande hufvudstadsblad af vidt skilda
färger, men den goda kamratandan var
under dessa sammankomster aldrig störd.  
Ett bland klubbens förnämsta syftemål
tycktes vara fullkomligt uppnådt, det att olika
tänkande skulle kunna åtnjuta fördelarne
af umgänge med yrkeskamrater.  Aldrig
hörde man på den tiden talas om en
»höger» och en »vänster» i klubben.  Denne
var det neutrala området, där man blott öfverlade om gemensamma,
af politiska åsigter oberoende angelägenheter och där man trifdes godt
i hvarandras sällskap, oberoende af de meningar man för öfrigt hyste
i politiska och sociala frågor.

Men en annan tid kom.  Då och då hade försports håg att flytta
från Hôtel Rydberg.  Icke kunde det nekas, att man hade det ganska
bra där, men någon inbillade sig, att klubben skulle få det billigare
på ett annat ställe, och så beslöts att ny klubblokal skulle väljas.  
Man försökte sig på Hôtel du Nord och Hôtel W6 och det senare
antogs till det nya högkvarteret.  Men där var sämjan icke så stor
och enhällig som på det gamla stället.  I årsberättelsen för arbetsåret 
1884—85 läses: »Den nya lokalen invigdes med några ovanligt
lifliga debatter, om hvilka klubbens protokoll hafva åtskilligt märkligt 
att förtälja för efterverlden.  Men dessa protokoll skola ock förtälja,
att publicistklubben med heder häfdat sin uppgift såsom neutral stat
och att skilnaden mellan »höger» och »vänster» inom klubben ej
varit större, än att båda kunnat enas i en lyckönskningsadress till
en af svenska pressens äldste, d:r K. A. Lindström, på dennes 25 års
jubileum såsom redaktör af Nya Dagligt Allehanda.»

Den så lyckligt återstälda enigheten är dock, hvilket väl också
står i sammanhang med det nu mera stora ledamotsantalet, kanske
icke så fast som under klubbens tidigare år.  »Höger» och »vänster»
finnas till, och det är just sådant som strider mot klubbens ändamål,
men till några utbrott har det på senare tiden lyckligtvis icke kommit.

Vistandet på Hôtel W6 vardt den gången ej långvarigt, och under
några månader 1886 och i början af 1887 hade klubben sina
sammankomster å Restaurant Kungsträdgården, där f. d. enkhuskyrkan
vardt klubblokal hvar annan fredags afton, men i februari 1887 flyttade 
klubben tillbaka till Hôtel Rydberg, stannade där dock ej länge.  
Man hade redan ofta tänkt på anskaffande af en egen klubblokal,
och under 1887 sysselsatte styrelsen, förstärkt med två andra
ledamöter, sig mycket med denna sak.  Resultatet af deras åtgöranden
vardt, att klubben i november 1887 beslöt antaga ett af Hôtel W6
ingifvet anbud om upplåtande af ett par rum, hvilka skulle hela dagen
vara tillgängliga för klubbens ledamöter, hvarjämte hotellets lilla sal
skulle hvar fjortonde dag upplåtas för sammanträdena.  I början af
december 1887 egde första sammanträdet där rum, men i slutet af
1888 uppstod åter fråga om att anskaffa annan lokal.

Hvar klubben än sammanträdt, har han flitigt sysselsatt sig med
pressens angelägenheter och med sträfvan att göra pressmännens vilkor 
så drägliga som möjligt.  Klubben har verkat för att tidningarnas
meddelare vid offentliga sammankomster och högtidligheter måtte
beredas all den bekvämlighet som är nödvändig för att de skola kunna
på tillfredsställande sätt utföra sina uppdrag och därmed tjäna
allmänheten, hvilket i främsta rummet afser möjligheten af att bättre
sköta referentskapet vid riksdagen.  Dessa bemödanden ha icke varit
utan framgång, och man måste erkänna, att myndigheter och enskilda
nu äro mera tillmötesgående mot tidningsmännen än förut, hvilket
åter haft till följd att tidningarna kunnat lemna utförligare och
tillförlitligare redogörelser.

För offentlighet vid underdomstolar har publicistklubben verkat
med god framgång, och den komité som haft i uppdrag att afgifva
utlåtande i tryckfrihetsfrågan har visat med hvilken sakkännedom och
ihärdighet klubben behandlat den vigtiga frågan.  I årsberättelsen för
1886—87 riktar styrelsen en fullt berättigad tacksägelse till komiténs 
förste ordförande, W. Walldén, hvilken uppgjorde planen för komiténs 
arbeten.  J. Hellstenius var också en tid komiténs ordförande,
och J. Mankell under komiténs senare verksamhet.  Slutligen gjordes 
en sammanfattning af de beslut klubben fattat med anledning af
komiténs betänkande.

Om klubbens arbeten för en fullt stadgad tryckfrihet syftat till
hela fosterlandets båtnad, äro hans åtgöranden för åstadkommande af
en understödsförening för tidningsmän af mera enskild art, men af
icke ringa inflytande på våra pressförhållanden.

Redan tidigt väcktes frågan om inrättande af en pensions-, understöds- och
sjukhjälpskassa för svenska tidningsmän, och vid första svenska tidningsmannamötet 
1868 i Stockholm tillsattes en komité för att uppgöra förslag till stadgar,
men först sedan publicistklubhen under flere år behandlat frågan och icke förr
än år 1882 kunde en sådan förening komma till stånd.  Den tog namnet Svenska
publicisternas understödsförening och konstituerade sig den 30 mars nämda år.

Redan före konstituerandet hade 15,244 kr.
influtit, af hvilka Dagens Nyheter genom R. Wall
skänkt 10,000, Stockholms Dagblad genom W.
Walldén 1000 och bokförläggaren Albert Bonnier
1000.  Under året 1882 skänkte L. J. Hiertas
arfvingar 4000 kr.  Aftonbladet lemnade 600, N. D.
Allehanda 500, V. Davidson 500, o. s. v. och hela
inkomsten det året utgjorde nära 8000 kr.  Bland
betydligare bidrag under de därpå följande åren
voro 1000 kr. årligen från Stockholms Dagblad,
lika stort belopp år 1884 från Bankdirektör A. O.
Wallenberg, 500 hvarje år från N. Dagl. Allehanda
samt från M. Davidson.

Tack vare den mot föreningen visade
frikostigheten, vardt det henne möjligt att efter få år ock bilda pensionsrum.  År 1883
uppdrogs åt styrelsen att utarbeta pensionsstadgar, och förslaget antogs först
1884, sedan 1885, med bestämmelse, att pensioneringen icke skulle börja förr än
fem år efter 1883 års stämma.  Då den tiden var förliden, kungjordes tre
medlems- och två enkepensioner lediga, de förra å 400 och de senare å 150 kr.
hvardera.  Till de senare hade ingen ansökning inkommit, men de tre
medlemspensionerna utdelades i oktober 1888.

Vid 1887 års slut uppgick kassabehållningen till 50,883 kr. och vid slutet
af 1888 beräknas den till omkring 54,000 kr.  Understödsföreningens styrelse
utgjordes 1888 af W. Walldén, ordförande, R. Wall, vice ordförande, J. Seligmann,
skattmästare och J. Neander, sekreterare, hvilka personer ända från föreningens
bildande oförtrutet arbetat på hennes förkofran. 

E. v. Qvanten.

Bland dem som utvecklat största verksamhet för understödsföreningens 
bildande och aldrig spart någon möda för dess främjande
intager den mångerfarne tidningsmannen, bibliotekarien E. v. Qvanten
ett af de främsta rummen.  Han har för öfrigt alltid varit en af
klubbens mest nitiska medlemmar och flere gånger innehaft 
ordförandeplatsen.  Det var också han som först väckte frågan om och framför
andra ifrade för att klubben skulle utgifva en egen årsbok.  Hade
icke E. von Qvantens fasthet och ihärdighet drifvit förslaget igenom,
skulle det sannolikt aldrig ha kommit till stånd.  I det skämtblad som
klubben gaf ut vid sin nyårsfest 1878 skildras bland annat huru trögt
det hade gått att få årsboken till stånd och huru medlemmarne af
den komité som skulle besörja arbetet slutligen stodo färdiga att kasta
yxan i sjön, då v. Qvanten fattade henne och lät henne gå.  Denna
raska handling hade till följd att »årsboken» kom ut redan samma
år.  Titeln var »Fria ord», en samling uppsatser utgifna af publicistklubben, 
ett drygt arbete på 430 sidor, med bidrag af många omtyckta
författare.  Gamle Johan Nybom hade skrifvit inledningssången och
skildrat huru

	Lokomotivet för alt stort
	På hvarje tid, på hvarje ort,
	Är Ordets jättemakt. 

Den omedelbara, praktiska nyttan af »Fria ord» var en därigenom 
bildad fond af 1,224 kr. för understödsföreningen, första grundplåten 
till hela understöds- och pensionsinrättningen.  Någon årsbok
kom väl aldrig mera till stånd, men liksom skådespelare icke kunna
ens på tjänstfria stunder afhålla sig från teatern, är det ej möjligt för
tidningsmän att någonsin låta bli att skrifva tidningar, och, förutom
skämttidningar vid nyårsfesterna, gaf klubben 1880 ut ett illustreradt
blad, »Nordost-passagen», med anledning af Nordenskiölds hemkomst
och publicistklubbens fest för denne sin verldsberömde ledamot,
hvilken tillhör klubben såsom en af pressens frivillige.  Den goda
framgång denna illustrerade tidning rönte gaf klubben anledning att 1881
utgifva ett nytt sådant blad, hvilket fick namnet »Julqvällen» och
som sedan utkommit regelbundet hvarje jul och gifvit ett ganska godt
penningöfverskott.

Redaktör för denna tidning var till och med 1885 d:r B. Meijer, och klubbens 
ombud först E. v. Qvanten och sedan J. A. Björklund.  »Julqvällen» förlades 
först af firman Jos. Seligmann & komp. och efter dennas upplösning 1886 af
J. Seligmann.

Enär klubbens behållning på detta literärt-konstnärliga företag varit vanligtvis 
mellan 2- och 3000 kr. årligen, hvaraf omkring en tredjedel lemnats till
understödsföreningar, beslöts 1887 att utom »Julqvällen» gifva ut ännu en illustrerad 
tidning.  En sådan utkom också vid midsommartiden 1887 och 1888 och
kallades »Från Mälarstrand», men hade ej samma framgång. 

Publicistklubben har således utvecklat rätt stor verksamhet och
icke endast sörjt för sina medlemmars förströelse på lediga stunder,
men en gång om året har han bjudit sig själf på stor fest.  Det har 
varit för att i gladt kamratlag inviga ett nytt års sträfvanden.  I
januari har nämligen en nyårsmiddag egt rum.

Dessa fester ha hållits dels på Hôtel Rydberg, dels på Hôtel W6.  
Länge besöktes de af endast manliga deltagare, men den 27 januari
1883 hade tillfälle beredts för klubbens ledamöter att till festen
medföra äfven kvinliga medlemmar af sina familjer, och då hade tidningsmännen 
nöjet att vid festbordet se fru Emilie Carlén, hvilkens skål
särskildt föreslogs och tömdes under uttryck af beundran och 
erkännande.  Sanningsenligt måste omtalas, att denna anordning ingalunda
vann alla klubbledamöters godkännande, men sedermera ha fruntimren
alltid deltagit i årsfesterna, hvilka därigenom otvifvelaktigt vunnit i
verklig sällskapsglädje.

Det tålde i åtskilliga år innan kvinnor fingo tillträde till klubbens
fester, men ännu längre innan de mottogos såsom medlemmar.  Detta
skedde dock 1885, då klubben invalde åtskilliga skriftställarinnor.

Det är redan nämdt, att klubbens
ordförande nu mera väljes för halfår,
men emedan dessa val förut skedde hvar
tredje månad, så ha icke få af medlemmarne 
beklädt ordförandeplatsen.  Bland
dem är också en tidningsman från
annan stad, veteranen S. A. Hedlund,
hvilken som riksdagsman uppehållit sig i
Stockholm och under vintern och våren
1888 egnade en icke ringa del af sin
strängt anlitade tid för att sköta
ordförandeskapet i klubben, hvars
angelägenheter äfven förut i honom funnit en
verksam främjare.  Af Stockholms
tidningsmän har J. A. Björklund många gånger såsom ordförande ledt
klubbens förhandlingar och för dess framgång visat lifligt intresse.  
Han tillhör onekligen dem till hvilka klubben står i största tacksamhet 
och som aldrig tvekat att med sin talang och sin tid oegennyttigt
vara klubben till tjänst.

J. A. Björklund.

Publicistklubbens medlemmar voro 287 vid början af hösten 1888. 

***

Hösten 1887 bildades i Stockholm en ny publicistklubb eller,
såsom den kallar sig, tidningsmannaförening.  Denna har till ändamål 
att, heter det i stadgarne, »bereda män af pressen tillfällen till
öfverläggningar och beslut i gemensamma angelägenheter samt till 
sällskaplig samvaro», således alldeles samma syfte som den äldre klubben, 
med undantag af att klubben icke inskränker sina medlemmar
till »män», utan anser att »en hvar som i literärt, artistiskt eller
ekonomiskt hänseende arbetar eller arbetat i den periodiska pressens
tjänst» har rätt till inträde och således ingalunda utesluter de
kvinliga kamraterna från tillfälle att rådgöra och besluta om de
gemensamma pressangelägenheter för hvilka de kunna ha lika stort
intresse som tidningsmännen i ordets inskränktare betydelse.  I en
paragraf af tidningsmannaföreningens stadgar, antagna den 29 oktober
1887, medgifves utomföreningen stående »män» att inbjudas till
samkvämen.

»I öfverensstämmelse med den från början följda planen», heter
det i årsberättelsen 1887—88, »har föreningen hufvudsakligen egnat
sig åt sällskapligt samlif, hvilket dock icke hindrat att för pressen
betydelsefulla frågor blifvit med omsorg och intresse behandlade.  Så
har föreningen genom en skrifvelse till öfverståthållare-ämbetet utverkat, 
att de dagliga tidningarnas referenter blifvit försedda med märken
som tillförsäkra dem fritt tillträde till sådana platser som blifvit af
ordningsmakten afspärrade, och vidare har föreningen åt styrelsen
uppdragit, att efter öfverenskommelse med publicistklubbens styrelse
hos de riksdagens förtroendemän som hafva att bestämma om det
blifvande riksdagshusets byggnad och inredning göra framställningar
om pressens behof af lämpliga referentplatser i kamrarne, m. m.»

För öfrigt har tidningsmannaföreningen firat en vinterhögtid och
gjort en sommarutflygt i Stockholms skärgård samt haft kamratlikt 
umgänge i hvardagslag.  Medlemmarne voro 73 i oktober 1888.  
Ordinarie sammanträden hållas hvar fjortonde dag under oktober—april.  
Ordförande, vice ordförande, som tillika är sekreterare, samt
kassaförvaltare väljas på första ordinarie höstsammankomsten.  Dessa
tre tjenstemän ha från oktober 1887 varit P. Strandberg, A. Jäderin
och R. Wennerqvist.




XXIII.

På svenska telegrambyrån och hos telefonfröknarna.



Om man från en mörk portgång i 1
C. Bollhusgränd letar sig upp för
en ännu mörkare trappa, finner
man i några låga och föga hemtrefliga
rum sex personer som där träla från
tidigt på morgonen ända till midnatt.  Det
hela ser icke ståtligt ut, har ej någon
monumental prägel, förefaller föga
intressant, och likväl sköta de där sex i de
otrefliga rummen mycket vigtiga kugghjul
i det stora tidningsmaskineriet.  Utan de
hjulen kunde maskineriet nu mera alldeles
icke göra tjänst...  Tyst! en liten klocka der borta i vrån börjar pingla.  
Genast kastar en yngling sig med oförvägen hastighet ut genom dörren
och ned för trapporna.  Det dröjer ej många ögonblick förr än han åter
visar sig och slänger några papperslappar på ett bord framför herrarne.

Det är kanske bara en enda liten lapp, men hvad som står på
den, ty en skrifven lapp är det, kommer må hända att slå verlden
med häpnad.  Det kan vara en i få ord affattad underrättelse om att
krig utbrutit mellan Frankrike och Italien eller att Bulgarien skaffat
sig en ny furste eller att konungen af Spanien fått en ny sköterska 
och på samma gång en ny ministär eller att furst Bismarck, efter
ett honom egnadt hedersöl, känt några magplågor, helt obetydliga
lyckligtvis, och därför måste hålla sig »ruhig» på Friedrichsruhe.  
Det kan ock vara en notis om att Danmark fått sig ett nytt
provisorium, att smörmarknaden är flau eller att en ny svältkonstnär
uppträdt.

Det kan vara ofantligt vigtigt, något som kan sätta land och
rike i lågor, eller mycket obetydligt, men ett telegram är det i alla
fall, och ett sådant fordrar skyndsam behandling, hvilket också alltid
kommer det till del i de små rummen i Bollhusgränd eller,
för att tala i mer offentlighetsstil och i större öfverensstämmelse med
»institutionens» verkliga vigt och betydelse, i n:o 6 Slottsbacken, f. d.
skomakareämbetets hus, där Svenska telegrambyrån med så stor flit
och omtanke samt med så god framgång arbetar i svenska pressens 
tjänst.

Snart är det mottagna telegrammet redigeradt och mångfaldigadt
i flera exemplar som stoppas i största hast i omslag med byråns
stämpel, och så bär det i fyrsprång af med en eller annan yngling
igen för att den vigtiga underrättelsen må i fullfärdig form med minsta 
möjliga tidsutdrägt hinna till stockholmstidningarna, hvarefter det
gäller att också göra landsortsbladen delaktiga af samma nyhet.

Ju längre det lider på förmiddagen, dess större är verksamheten
på byrån, och oupphörligt pinglar den lilla klockan i vrån.  Det är
en signalklocka som står i förbindelse med statstelegrafens 
hufvudstation, två hus från telegrambyrån, och så snart klockan ljuder, är
det tecken att telegram finnes att hemta, och då ilar ett af byråns
unga bud till stationen.

Det är brådt med att betjäna stockholmsbladen, hvilka antingen
äro aftontidningar eller morgonblad med aftonupplagor för landsorten,
och det går icke för sig att försumma någon enda.  Likadant är
förhållandet på eftermiddagen, då hufvudstadens morgonupplagor måste
hållas »au courant» med alt som händer och sker i hela den bildade
verlden.  Ända till kl. 12 på natten sitter en af telegrambyråns
medarbetare på vakt, men har furst Bismarck fått ondt i magen efter
midnatt, får man icke veta det förr än påföljande eftermiddag.

Allvarligt taladt, är svenska telegrambyråns uppgift af stor vigt,
och byrån tyckes äfven fatta sin ställning på rätta sättet.  Han har
visserligen icke alltid kunnat undgå anmärkningar från mycket
fordrande tidningsredaktioners sida, men rättvisan kräfver det erkännande,
att han sköter sitt värf med prisvärd påpasslighet.  På senare tider
har byrån ock meddelat lokalnotiser åt stockholmsbladen.

Alt öfvervakas af direktör A. H. E. Fich, anstaltens upphofsman, 
hvilken dock nu mera ofta är frånvarande i främmande land, då J.
G. von Utfall är byråns föreståndare.  Bland öfriga medarbetare finner 
man P. R. Wennerquist, J. Wendel, m. fl. tidningsmän.

J. G. von Utfall.

Det var den 16 januari 1867 som svenska telegrambyrån trädde i
verksamhet.  A. H. E. Fich hade för att uppnå detta mål användt mindre vanlig
kraft och ihärdighet.  Det var äfven han som,
ett år förut, gifvit löjtnant Ritzau i Köbenhavn
idén till den sedermera så bekanta »Ritzaus
byrå».  I utlandet funnos sådana byråer,
såsom »Reuters office», »Continental-Telegrafen-Compagnie» 
och »Agence Havas», upprättade
af P. J. Reuter, B. Wolff samt Ch. och A.
Havas, men hela den skandinaviska tidningspressen 
var intill 1866 i fullkomlig saknad af en
ordnad telegrafisk förbindelse med utlandet.  
De danska tidningarna fingo då och då ett
telegram från en privatkorrespondent i Hamburg
som hemtade sina meddelanden ur där utkommande 
tidningar.  I Sverige lät utrikesdepartementet 
det då ännu bestående svenska
postkontoret i Hamburg telegrafera till sig
underrättelser ur Börsen Halle, och dessa meddelades
allmänheten genom Posttidningen, hvarifrån de öfriga tidningarna aftryckte dem.  
Handelstelegrammen utgjordes endast af två gånger i veckan noterade officiela
växelkurser i Hamburg.

A. H. E. Fich.

Inom ett år efter öppnandet af Ritzaus byrå i Köbenhavn var Fich färdig
med svenska telegrambyrån i Stockholm.  Fich är född i Danmark, har studerat
vid Köbenhavns universitet, men sedan
egnat sig mest åt det praktiska affärslifvet på
olika platser i Europa.  En kort tid var han
hufvudredaktör för »Dansk Rigstidende»,
och det var under den tiden han gaf sin
medarbetare, löjtnant Ritzau idén, till
dennes telegrambyrå, men själf for F. till
Berlin och satte sig i förbindelse med
Continental-Telegrafen-Compagnie, för hvars
räkning han, januari 1867, upprättade svenska
telegrambyrån i Stockholm och »Norsk
telegrambureau» i Kristiania.  I augusti 1868
öfvertog han personligen ledningen af byrån
i Stockholm, men så väl Ritzaus byrå som
den norska byrån drefvos för hans räkning,
till dess Ritzau 1870 vardt ensam egare af
den förra och byrån i Kristiania 1878
såldes till kammarherren Gran. Med anledning af en på sid. 444 meddelad uppgift, hvilken, ehuru erhållen från 
fullt trovärdigt håll, dock befunnits vilseledande, har direktör A. H. E. Fich anhållit få 
upplysa, att Ritzaus byrå aldrig drifvits för hr Fichs räkning, lika litet som han någonsin 
varit egare eller medegare af nämde byrå.  Rättelse, enl sid 752. 

Från och med svenska telegrambyråns öppnande upphörde den
ofvan nämda telegraferingen från svenska postkontoret i Hamburg,
och byrån lemnade telegram till utrikes kabinettet, hvaremot detta å
sin sida tillät att byråns politiska depescher, signerade på ett visst 
öfverenskommet sätt, finge telegraferas till Stockholm under kabinettets 
adress.

År 1867 mottog telegrambyrån 1398 telegram från utlandet, men 1887 var
antalet 4,405, och dess utom 2,306 från inlandet.  Hvarje telegram innehåller i
medeltal 35 ord.  År 1867 var hela ordantalet således i det närmaste 49,000, alla
från utlandet, men 1887 var det omkring 234,000, af hvilka ungefär 80,000 från
inlandet.

År 1887 afsände byrån till utlandet samt till tidningar i landsorten 21,223
telegram, och från byrån utlemnades till stockholmstidningarna 1,789 notiser om
lokala nyheter.  Till utlandet var telegraferingen under kejsar Fredriks besök i
Stockholm synnerligt liflig, och porto för telegrammen till Köpenhamn, Hamburg,
Berlin, Paris, London och Roma uppgick till 1,000 kr. 

Byrån har till abonnenter alla dagliga tidningar i Stockholm och
landsorten samt öfriga landsortstidningar till ett antal af 67.  Dess
utom lemnas byråns telegram till konungen, utrikesdepartementet och
flere affärsmän.  Alt detta expedieras från den trånga lokalen vid
Slottsbacken, dit byrån 1886 flyttades från Brunkebergstorg och som
har den fördelen att vara belägen i närmaste granskap af statstelegrafens 
centralstation.

***

Den som en blåsig afton går från Brunkebärgstorg fram åt
Malmskilnadsgatan, hör öfver sitt hufvud ett trolskt hvinande och tjutande.  
Ljudet låter äfven på dagen höra sig, men rår då icke ensam om
uppmärksamheten i denna lifliga del af Stockholm.  Det är i synnerhet 
under nattens tystnad som luftandarnes oväsen låter förnimma sig,
och det på ett alt annat än behagligt sätt.  Lyfter man blicken för
att utforska hvarifrån de skarpa hvisseltonerna och det hiskliga tjutet
kommer, varsnar man mot natthimmeln en hög, fantastisk byggnad,
ett torn som är olikt alla andra torn, som ser spöklikt ut i mörkret
och ej häller vid dager är synnerligen tilltalande.  Spöktorn är det
dock minst af alt.  Det är ett nutidsverk för den praktiska nyttan, något
af den mest reela realitet, och bekymrar sig därför icke om sköna
former.  Det är Stockholms mest kännetecknande byggnad, djärf
och styf i sitt uppåtsträfvande, obekymrad om hvad etiketten har att
invända, viss på att han är fullt berättigad att stå där och täfla med
stadens kyrktorn, mäktig och betydande såsom en medlare för det
muntliga ordet mellan skilda trakter.

Det är Allmänna Telefonbolagets stora torn på det hus som
inrymmer hela detta »verk», hvilket beredt sig en så storartad andel
i stockholmslifvet, och luftandarnes tjut och hvisslingar omkring tornet
är ljudet från de mångfaldiga telefontrådarne som ögonblickligt låter 
ett ord i Vasastaden uppfattas af den vid telefonluren lyssnande på
Södermalms aflägsnaste trakter.

Nutidsslägtet är nervöst, påstås det, och nog fordras starka nerver
för att i nya Stockholm härda ut med de hundratals olika ljud som
fylla staden — arbetsåkdonens tunga rasslande, droskornas skrammel,
spårvagnsklockornas ideliga pinglande, sorlet af fotgängare, 
ånghvisslornas skärande oljud, bruset af vindens lek med de otaliga
telefontrådarne.  Och det är ej blott ljudet af dessa trådar som skär så
skarpt genom luften.  Trådarne själfva hota att för oss dölja solens
ljus och göra det mörkt midt på dagen.  Huru skall det se ut, då
hvart enda hus i Stockholm har sin telefonledning, kanske flera
sådana?  Och dit komma vi, dit sträfvar Allmänna telefonbolaget.

Fortare, fortare, det är tidens lösen, och fort går det öfver alt.  
Att en stockholmare, vore han än aldrig så gammal, icke mera kommer 
i håg, då vi ej hade några ångslupar mellan stadens olika delar,
är ej förvånande; men det är många som finna det nästan omöjligt,
att vi ännu för halft annat årtionde sedan icke egde spårvägar, och
samtal med telefon är nu något som så ingått i våra dagliga vanor,
att vi rakt af icke kunna begripa, huru vi buro oss åt innan vi fingo
ett sådant samspråksmedel.

Vårt telefonväsen är ett lysande bevis på huru fort Stockholm
går framåt och huru mycket fortare än andra stora städer.  Redan
året efter det amerikanen Graham Bell sökt i sitt hemland patent på
telefon, hade ingeniör H. T. Cedergren i Stockholm en telefonledning
mellan husen 31 och 84 Drottninggatan.  Det var 1877, och tio år
därefter begagnades i Sverige mer än 14,000 telefoner, af hvilka
ensamt i Stockholm voro öfver 5,500.

Det var Stockholms Belltelefonaktiebolag som i september 1880
här öppnade det första telefonnätet, hvilket då omfattade 121 ledningar.  
Abonnementspriset ansågs dock för högt, och fastighetsegareföreningen
hemstälde till bolaget, att det skulle sänkas.  Denna hemställan vann
icke något afseende, hvilket gaf ingeniör Cedergren anledning att, den
19 februari 1883, utfärda inbjudning till bildande af ett nytt bolag,
som skulle till billigare pris betjäna allmänheten.  Inbjudningen
omfattades med så stort intresse, att Stockholms Allmänna Telefonaktiebolag 
kunde konstituera sig redan den 13 april nyss nämda år.  
Verkställande direktör för det nya bolaget vardt hr Cedergren.

Strax efter bolagets konstituerande började telefonanläggningen,
beräknad för tre stationer, en för Norrmalm, Ladugårdslandet och
Kungsholmen, en för staden inom broarna och en för Södermalm.  
Den först nämda öppnades den 11 juli 1883, tillsvidare dock endast
för tjänstetelefonering inom bolaget, men den 31 oktober s. å. för 
telefonering å 332 då färdiga linier.  Den därpå följande 1 december
öppnades stationen å Södermalm, och den 1 mars 1884 var den
tredje stationen färdig till begagnande.

H. T. Cedergren.

Vid 1883 års slut hade det nya bolaget 1,160 abonnenter, och
785 ledningar hade fullbordats.  Detta endast sju år sedan Bell sökt
patent i Washington, sex år sedan det första telefonnätet uppsattes
i Amerika, fem år efter bildandet af det första telefonbolaget i
England och tre år efter upprättandet af det första telefonbolaget i Stockholm!

Antalet abonnenter växte synnerligt hastigt.  Efter ett år hade
det nära fördubblats och efter fyra år nästan femdubblats.  
Stockholm stod allra främst bland Europas telefonerande städer.  
Allmänna telefonbolaget, som tyckte sig ha tagit till så stort utrymme
för sina stationer, fann snart dem alt för otillräckliga.  Ett nytt
system fordrade ock ett helt nytt arbetssätt och därmed en ny station.  
Då bolaget började sin verksamhet,
kunde icke mer än ett begränsadt
antal ledningar indragas till en station,
men redan 1884 hörde man talas om
ett i Amerika då uppfunnet nytt system
för växelbord å telefonstationer, så
inrättade, att en station kunde expediera
flera gånger så många telefonsamtal
som förut.  Bolaget, alltid påpassligt,
beslöt genast att göra sig till godo den
nya uppfinningen, och under sommaren
1884 insattes på försök på stationerna
i Staden och på Södermalm växelbord
som tillverkats af L. M. Ericsson &
komp. enligt multipelsystemet.  Försöken lyckades och visade det nya
växlingssättets företräde framför det äldre, hvarför bolagsstyrelsen
beslöt att anordna en station efter det nya systemet.  Men därtill
behöfdes då en alldeles ny lägenhet, inrättad helt och hållet efter de
nya uppfinningarnas fordringar.  Plats för en sådan erhölls genom
inköp af egendomen 30 Malmskilnadsgatan med tillhörande tomt 27
Norra Smedjegatan.  De där stående gamla husen refvos skyndsamt,
och en ny byggnad uppfördes.

Planerna till denna gjordes å bolagets ingeniörskontor, fasaden åt
Malmskilnadsgatan ritades af prof. Isæus, men fasaden åt Norra Smedjegatan af
W. Klemming, hvilken också gjorde ritningar till stora trappan, apparatsalen
samt till åtskilliga detaljer och som under öfverinseende af prof. Isæus och
bolagets verkställande direktör hade närmaste ledningen af det ganska vidlyftiga
arbetet.  Detta måste, till följd af lokalernas ovanliga anordning och nödvändigheten 
af en fullt ändamålsenlig inredning, utföras med synnerlig noggrannhet

Allmänna Telefonbolagets hus.
Apparatsal (Allmänna telefonbolaget).

och kräfde därför ganska lång tid.  Dock kunde bolagets material förråd och
verkstad redan 1 april 1886 flyttas in i nybyggnaden, och i december samma
år öppnades kontoret och ingeniörsbyrån i sina nya lägenheter.  De nya
växelborden uppsattes så fort sådant lät sig göras, och i oktober 1886 börjades
ledningarnas införande i dem.  I slutet af maj 1887 indrogs den förra
centralstationen å Norrmalm, och den 12 juli s. å. invigdes den nya med en lysande
fest i den då färdiga centralstationsbyggnaden. 

Om man vid ett besök i denna byggnad vill först taga den
underjordiska delen i betraktande, finner man åt Norra Smedjegatan
källare i två våningar, hvilka, jemte en tredje våning, som utgör
bottenvåningen vid nämda gata, användas till bolagets förråds- och
verkstadsrum.  Den öfra källarvåningen sträcker sig jämväl under
huset åt Malmskilnadsgatan, och där äro ångpannan för uppvärmning
och maskinerna för elektrisk belysning.

I våningen en trappa upp åt Malmskilnadsgatan äro lägenheter
för styrelsen, verkställande direktören samt bolagets kontor och
ingeniörsbyrå.  Två trappor upp är direktörens enskilda bostad.  Först
tre trappor upp träffar man på den för 7,000 linier afsedda apparatsalen, 
som är mer än 110 fot lång, 29 fot bred och 21 fot hög samt
upptager husets hela bredd mellan båda gatorna.  På sidan om denna
sal äro i två våningar fjorton rum, afsedda till frukost-, toalett-,
bad- och kapprum för telefonisterna, rum för stationens förestånderska,
laboratorium m. m.

Vid inträdet i apparatsalen möter oss ett sorl af kvinnoröster.  
Det är en elegant salong med unga damer.  Men hvarmed sysselsätta 
de sig?  Ingen enda vänder på hufvudet för att gifva akt på
den inträdande.  De sitta alla med ryggen ut åt rummet och ansigtet
vändt mot en möbel som vid första anblicken erinrar om ett
bokskåp eller ett högrest pianino.  Hvarje dam — de äro minst halft
annat tjog — håller med vänstra handen till örat en liten trumpet
med lång slang, under det högra handen är i oupphörlig verksamhet
och flyttar sig från den ena till den andra af de många numrerade
knapparne på den uppstående möbelskifvan, och blickarne följa
oaflåtligt handens rörelser.

Det är på det viset som hr A. i Vasastaden kan utan att lemna
sin bostad samtala med hr B. i Katarinatrakten samt hr C. vid
Riddarhustorget i Stockholm till och med skaffa sig ögonblicklig
underrättelse om huru det står till med hr D. vid Saltängen i Norrköping.

De unga damerna förekomma oss som ett fruntimmerssällskap
i en elegant salong, sade vi, ty så ser apparatsalen ut med sin
brüsselmatta och smakfulla utstyrsel.  Men det är ej ljudet af samtal man
hör.  Sorlet kommer ej från förtroliga meddelanden.  De unga
damerna se icke ens på hvarandra, sysselsätta sig icke med sin nästa,
så vida denna icke är en osynlig person som från aflägsen ort
anropar dem.  De stirra blott på knapparne i skifvan, och det är ett
ständigt upprepadt »hallå» och ett »klart till ...» som ljuder från unga
läppar, hvilkas egarinnor invigt sig åt ett bland samtidens kanske
mest ansträngande arbeten, om hvilket man ännu för få år sedan
icke hade någon föreställning och som ej häller nu alla förmå
uppfatta.

Det kan ju vara rätt angenämt att sitta i ett lagom uppvärmdt,
med frisk luft och behaglig dager väl försedt, fint och smakfullt
utrustadt rum, där man ej behöfver anstränga sig med några
grofsysslor eller med att luta sig öfver något kinkigt arbete, möda ögonen
och bröstet med sömnad, broderi eller dylikt.  Man har icke behof
af stora kunskaper, tvingas ej att anstränga sig med författareskap,
öfversättningar, räkenskaper eller renskrifning.  Den unga damen i
den moderna drägten behöfver icke bläcka ned sig eller smeta ned
klädningen med mindre snygga handelsvaror.  Hon är icke utsatt för
oförnöjda och ofta äfven oförskämda kunders pockande anspråk.  Är
den på afstånd anropande mindre höflig, hvilket någon gång ty värr
lär hända, slipper hon åt minstone se honom.  Hon sitter oantastad
på sin stol, har en trygg tillvaro, är en fin dam i en fin omgifning.

Och likväl är den damens — telefonistens — stillsamma arbete
sådant, att det kanske snart nöter ut henne.  En förbättring har dock
inträdt efter inflyttningen i nya lokalen och det nya expeditionssystemets 
införande.  Under 1888 var hvarje telefonist i medeltal
frånvarande för sjukdomsfall knapt en dag af hundra arbetsdagar, då
däremot sjukdagarnes antal förut var nära dubbelt.  Att arbetet likväl
äfven nu är ansträngande, kan man nog märka.  Blickarne på klaffarne,
örat vid hörtelefonen, högra handen oupphörligt från ena sidan af skifvan
till den andra, den mest spända uppmärksamhet på att icke något misstag 
må begås, och detta utan att få stiga upp från stolen och utan
att röra på sig fyra timmar å rad i en vakt och tre timmar i en
annan samma dag, dag ut och dag in med blott ett par veckors
ledighet på sommaren!  Det är en vida mödosammare och
hälsofarligare sysselsättning än någon af de ofvan nämda.

Och ersättningen?  Femtio kronor i månaden!  För den aflöningen 
skall telefonisten infinna sig på sin post hvar annan dag kl. 8
på morgonen och hvar annan kl. 12 middagen, då i förra fallet
arbetet räcker till kl. 12, i senare till kl. 3.  Den som arbetar mellan
kl. 8 och 12, har sedan ledigt till kl. 3 och arbetar å nyo till kl. 6
e. m., hvaremot den som är ledig kl. 3—6 arbetar från sist nämda
timme till kl. 10 e. m.  Därefter vidtager nattvakten, för hvilken 
någon liten tillökning i arvode erhålles jämte halfannan dags ledighet 
därefter.  Sju timmars arbete om dagen är under vanliga förhållanden
ingalunda öfverdrifvet, i synnerhet då det fördelas på så klokt uträknadt 
sätt, men telefonistarbetet är af icke vanligt slag och torde vara
mer ansträngande än tolf timmar vid symaskinen.

Man må dock icke föreställa sig, att det är ondt om telefonister.  
Antalet af arbetssökande kvinnor — manliga telefonister finnas ej — 
är nu mera stort äfven i de bildade kretsarna.  Vid ingången af 1889
var det öfver tre hundra som hade sina ansökningar liggande hos
Allmänna telefonbolagets styrelse.  Det i tjänst varande antalet
uppgick icke till hundra.

Antalet af telefonister hos detta bolag har dock oupphörligt ökats till och
med 1886.  År 1883 var det 23, 1884 — 63, 1885 — 83 och 1886 — 104.  
Under 1887 indrogs stationen i staden mellan broarne, hvarigenom telefonisterna
inskränktes till 86, men 1888 ökades antalet åter och utgjorde 94.  Af dessa
tjänstgjorde endast 8 på södra stationen, i Urvädersgränd.  Alla telefonisterna
äro ogifta.

De inkopplade multipelborden äro tjugu å norra stationen, af hvilka sju
expedieras af endast en telefonist, beroende därpå, att abonnentlinier icke äro
till fullt antal inkopplade i dessa bord.  De öfriga skötas emellertid af hvar
sina två telefonister, så att summan af å norra stationen samtidigt tjänstgörande
telefonister är tretiotre, förutom de två å dagarne alltid närvarande
förestånderskorna.  Stationen å söder åter, i hvilken omkring 500 abonnentlinier äro
inkopplade, har till följd af stora svårigheter att från denna stadsdel kunna till
norr öfverföra ett så stort knippe som 500 trådar, hittills ej kunnat indragas
till hufvudstationen.  Utom de nyssnämda 8 tjänstgörande telefonisterna,
finnes där ock en förestånderska.

Dess utom finnes ett sjutiotal, till större delen manliga biträden.  På
afdelningen för det inre funnos vid 1889 års början utom öfveringeniören och
verkställande direktören H. T. Cedergren, följande tjänstemän: föreståndare K.
Ericsson, kamrer E. Lundberg, kassör G. Zandén, vaktchef å ingeniörsbyrån J.
Zetterstedt, stationsförestånderska E. Pegelow, materialförvaltare K. J. Larsson.  
Afdelningen för det yttre bestod af föreståndaren H. C. Pettersson, ombud J. J.
Holm, liniebyggmästare C. E. Nilsson och ingeniör C. Hallén.

På det att de hos bolaget anstälde måtte vid sin afgång ur bolagets tjänst
ega någon sparpenning, har bolaget åtagit sig att i sparbank insätta 2 kr. i
månaden för hvarje å bolagets kontor, ingeniörsbyrå eller stationer tjänstgörande, 
som af sin månadspenning själf insätter minst lika stort belopp.  
Insättningarna få ej ur banken uttagas förr än insättaren lemnat sin tjänst hos
bolaget, dock kan bolagsstyrelsen medgifva undantag på synnerligt vigtiga skäl.  
Denna anordning tog sin början i januari 1889. 

Telefonsamtalen i Stockholm äro i ständig tillväxt och de stanna
ej inom hufvudstaden.  Till omgifningarna leder nu en stor mängd
linier, och det fins snart ingen kommun, ingen landtegendom, intet
sommarställe i Roslagen och Södertörn, som ej genom telefon står i
förbindelse med Stockholm!  Man tycker det vara helt naturligt, att
ögonblickligen meddela sig med hvarandra på ganska långa afstånd 
och det som för hundra år sedan eller kanske mycket senare ansetts
för trolleri samt ännu för tio år sedan betraktades med misstroendets
löje, är nu den vanligaste sak, en som helt och hållet ingått i vårt
hvardagslif.  I början af 1889 kunde vi telefonera ända till Norrköping, 
den då längst bort belägna ledningen, men därvid stannar det
nog icke.

Längden af ledningarna hade i januari 1889 uppnått 8,613 kilometer.  År
1883 utgjorde denna längd endast 1,628, och då funnos blott 1,160 abonnenter,
hvilket då ansågs ganska mycket, men vid ingången af 1889 hade abonnentantalet 
stigit till 4,556.

Under 1884 förmedlades 2,332,082 samtal, men 1888 hade antalet växt till
8,768,108. I medeltal voro samtalen 1884 hvarje dag 7,291, men 1888 utgjorde
de 29,261.  Beräknar man samtalen i medeltal för hvarje dag och abonnent,
voro de 4,50 år 1884, men 6,46 år 1888. 

På detta sätt har Stockholms allmänna telefonaktiebolags
verksamhet — tack vare kanske i främsta rummet dess företagsamme
och oförskräckte verkställande direktör — oupphörligt tilltagit och då
äfven Belltelefonbolaget, af hvars aktier en större del nu mera eges af det
först nämda bolaget, fortfarande står till allmänhetens tjänst samt de två
bolagen nu också ha samtrafik, är Stockholm synnerligen väl
utrustadt för all den fördel som telefonen bereder.  Vår hufvudstad var
för ett par år sedan i detta afseende den absolut förste bland alla
städer och är för närvarande den i förhållande till folkmängden främste.






XXIV.

I literära kretsar.



Vill man riktigt lära känna vår tids
Stockholm, försummar man icke att göra
bekantskap med äfven dess literära kretsar, 
hvilka naturligtvis äro något olika
gamla Stockholms, icke blott föregående
århundradens, utan äfven under vårt
århundrades första årtionden.  På
sjuttonhundratalet berodde ännu de vittra
idrotterna i väsentlig grad af den bevågenhet 
som de kunde tillvinna sig af rikets
stora och i synnerhet af kungafamiljen, och det hängde i långt in på
adertonhundratalet.  Nu är det annorlunda.  Nu går man icke till en
excellens och tigger en premie för sitt manuskript eller låter excellensen 
kosta på tryckningen, utan man begifver sig till en affärsman,
hvars yrke är att förlägga böcker och genom honom vädjar man till
den mäcenat som kallas den stora allmänheten — så vida skriftställaren 
icke finner fördelaktigare att vända sig till en tidningsutgifvare 
och göra sig själf till tidningsman.  I så väl det ena som det
andra fallet betraktas hans bok eller tidningsartikel som en vara,
hvars pris bestämmes efter dess begärlighet.

Vi ha redan förut fäst uppmärksamhet därpå, att tidningarna alt
mera inkräkta på böckerna och därför draga till sig äfven verkliga
skriftställare, fastän dessa ha en svår täflan att utstå med de alt
talrikare nyhetsjägarne.  Detta är ingalunda utan inflytande på de literära
kretsarne och visar sig bland annat däruti, hvad vi i ett föregående
kapitel anmärkt, att benämningen »literatör» nu mera användes i
bemärkelsen tidningsman.


Af dem som nu skrifva i tidningarna skulle det för hundra år
sedan icke ha varit få som diktat till höge herrars lof och af sådana
emottagit mer eller mindre frikostiga »subsidier» eller genom en
Schröderheims bemedling sökt uppmuntran från Gustaf den tredjes
eget penningskrin.  I våra dagar sökes blott den stora allmänhetens
gunst, och genaste vägen dit anses vara tidningsvägen.  Dalin skref
visserligen en tidning, Kellgren likaså, men tidningsmän i samma
bemärkelse som flera bland vår tids författare voro de ingalunda, och
det var icke tidningarna som utgjorde deras fasta »existensmedel»,
men hade de lefvat i våra dagar, skulle nog också de ha gjort sig
till tidningsmän af samma slag som nu.  Huruvida vitterheten vunnit
därpå, vilja vi icke afgöra, men visst torde dock vara, att mäcenatskapet 
ofta var mera till skada än gagn.

Voro författarnes förhållanden i gamla Stockholm olika mot vår 
tids, så hade äfven de literära kretsarne ett annat utseende, och ännu
för få årtionden sedan voro de ganska olika mot nu.  Mäcenatskapet
var visserligen icke det samma som förr, sannolikt till föga skada
för literaturen, men kamratskapet mellan de verklige literatörerne höll
sig länge på samma ståndpunkt, och när man nu läser därom, t. ex.
i Emilie Carléns »Minnen af svenskt författarelif» eller Birger
Schöldströms »Bakom fäld ridå», kan det nog tyckas, att detta lif var både
gladare och innehållsrikare än det som lefves af nutidens författare.  
Man bör dock icke glömma, att afståndet ofta förskönar och att man
vanligtvis är alt för benägen att upphöja det förflutna på det
närvarandes bekostnad.  Annorlunda var lifvet i de literära kretsarne, det
är obestridligt, men att det var bättre än nu torde ej vara bevisadt.  
I ett afseende, det ekonomiska, var det otvifvelaktigt sämre.  
Literatören lefde mera för stunden, med en ovilja mot lifvets praktiska
sida, som nu för tiden hör till undantagen.  Han var i allmänhet, 
såsom Blanche skref om G. H. Mellin, »fattig och lefvande
för dagen».

Benämningen »literärt proletariat» torde ha varit mera berättigadt
förr än nu, ehuru det visst icke är alldeles oberättigadt nu häller.  
Det har dock varit vår tid förbehållet, att en svensk författare
verkligen lefver på sin penna, om han ock lefver knapt samt äfven
i de flesta fall måste ha något så när visst att räkna på i en tidning.  
Förr hade literatören alltid någon anställning bredvid literaturen, vare
sig i statens, kyrkans eller skolans tjänst, så vida han ej, såsom
August Blanche, egde enskild förmögenhet.  För fyra årtionden sedan
förvånade man sig öfver Talis Qualis, som utan någon offentlig
tjänstebefattning slog sig ned i Stockholm för att med författareskap föda
sig och familj, men han hade dock att påräkna en liten hjälp för 
medarbetarskap i Stockholms Dagblad.  Nu fins det verkligen
författare här som lefva utan fast anställning ens i en tidning, och så
knapt de än må ha, torde de dock i ekonomiskt afseende icke vilja
byta med de kretsar, i hvilka G. H. Mellin, för fyrtio och femtio år
sedan, var medelpunkten.

Någon medelpunkt i 1880-talets literära stockholmskretsar fins
egentligen icke.  Vi ha våra stora och små sällskap, men i dem gifves 
just icke någon personlighet så framstående, att han kan fast samla
de öfriga omkring sig.

Svenska akademien har nog ännu sin trollmakt öfver en del af
allmänheten, men herskande är hon icke och såsom medelpunkt för
det literära lifvet kan hon ingalunda anses.  Akademiens anspråk på
att vara »laga domstol» i den vittra smaken fasthålles ej ens af henne
själf, och den som känner flertalet af akademiens ledamöter vet, att
de icke hysa några öfverdrifvet höga tankar om sitt vittra och lärda
sällskap.  De äro gamle, anspråkslöse män, som icke göra något
väsen af sig och endast med ett mildt småleende bemöta de ej sällan
kitsliga utfallen mot akademien.  Ovanligt är det icke att höra, i
synnerhet bland unga literatörer, akademien grymt hånas, men
sådant har ingalunda förekommit först på 1880-talet.  Det har händt,
att en och annan af de grymmaste bespottarne vid mera mogen ålder
tacksamt mottagit inväljandet i akademien för att sedan i sin ordning
göras till föremål för grinet.  Sällan har akademien visat sig
långsint, och aldrig har väl någon af hennes forna begabbare vägrat att
efterkomma en inbjudning att sitta ned i hennes krets, vore det ock
på den stol som den värst begabbade förut innehaft.

Hvilket anseende eller icke-anseende som akademien för öfrigt än
må ha, är det dock ett sakförhållande, att hennes högtidsdagar höra
till eftersökta stockholmsnöjen.  Om dessa högtider icke längre äro
nationalfester, till hvilka akademiens stiftare ville göra dem, firas de
dock fortfarande med den ståt som höfves en kunglig inrättning.  
Festrummet är stora börssalen, som med sitt borgerliga ursprung dock
ofta inom sina väggar hyst det förnämsta af Stockholms börds- och
bildningsaristokrati.  Så är det också hvarje 20 december, Svenska
akademiens högtidsdag, och allmänheten gör stora ansträngningar för
att få inträdeskort samt skyndar i god tid den aftonen till börshuset.  
Man vandrar mellan de i förstugor och trappor paraderande
gardisterna som, högtiden till ära, förvandlats till granadörer med
björnskinnsmössor, alldeles som vid kröningar, kungliga begrafningar och
riksdagsinvigningar.  Björnskinnsmössorna skola naturligtvis utgöra
särskilda bevis på den aktning staten är skyldig »en inrättning, 
hvarvid», såsom Tegnér skref för sjutio år sedan, »våra största namn i 
senare tider äro fästa och som, man tanke för öfrigt huru man vill,
utgör en väsentlig del af vår nationalära.»

Redan en god stund före den till festens början utsatte timmen,
kl. 7 e. m., är salen fyld af vittert och vitterhetsälskande stockholmsfolk, 
blandadt med en och annan främling.  Nog kan man göra sig
lustig öfver »gubbarna i akademien», men man går gärna och ser
på dem midt i värsta julbrådskan.  Allmänheten uppträder som en
fin och högtidsklädd skara.  De allra flesta herrarne ha svart frack
och hvit halsduk, och om damerna icke äro balklädda, har detta sin
grund otvifvelaktigt endast däruti, att det skulle vara alldeles omöjligt
att få sig en enda vals mellan dessa täta stol- och bänkrader, äfven
förutsatt att akademien vore benägen för en »Aufforderung zum Tanze».

Kring ett stort bord midt på golfvet och höjda öfver den
omgifvande mängden sitta så många af de odödlige aderton som bo i
Stockholm eller som trotsat ett vanligtvis
oblidt decemberväder för att från aflägsna
landsdelar infinna sig.  För hvarje plats
brinner ett ljus, platsen må för tillfället
vara upptagen eller icke.

På en vid salens ena långvägg
uppförd låg läktare synas medlemmar af
kungafamiljen, hvilken aldrig försummar
att infinna sig på en sådan afton.  Konungen 
är naturligtvis akademiens höge
beskyddare.

Akademiens direktör, tillsatt för ett
halft år, öppnar sammankomsten med ett
tal som icke talas, utan läses innantill.  
Allmänheten begagnar kanske tiden för att studera de odödliges mänskliga 
utseende, och de som icke känna alla närvarande akademister
söka fylla sitt kunskapsförråd i det afseendet.

C. D. af Wirsén.

Där nere vid bordets ena ände synes akademiens ständige
sekreterare, skalden C. D. af Wirsén, idealismens härförare, en ledamot
för hvilken i synnerhet damerna tyckas intressera sig, icke de damer
som älska den nyare riktningen i literaturen — dessa infinna sig
vanligtvis icke — men de som troget fasthålla vid den gamla
»skaldekonsten och vältaligheten i alla dess tillhörande delar, jämväl uti den
som tjänar att tolka den himmelska sanningen.»

Såsom sekreterare ha förut följande ledamöter särskildt förenat sina namn
med akademiens: N. von Rosenstein, F. M. Franzén, B. von Beskow, C. R. L.
Manderström, således jämte den nu varande fem på mer än hundra år.  På
stolen n:r 8, hvilken Wirsén såsom ledamot innehar, sutto förut efter hvarandra
tre skalder: J. G. Oxenstjerna. E. Tegnér och C. W. Böttiger. 


Vid sekreterarens ena sida synes den af akademiens ledamöter
som otvifvelaktigt vördas högst af alla svenska fosterlandsvänner, frih.
L. De Geer, hvilken från ungdomsåren förde ett literärt namn med
sig till statsmannavärfven samt ännu i ålderdomen älskar och främjar 
den verkliga literaturen.  »Statsmannen behöfver icke blygas för
literatören», skref Blanche en gång om samme man, och han skref
äfven: »Det sägs, att en statsmans hjärta lär frysa till, stelnar och
blir hårdt.  Lyckligt, om då återstår något af den poetiska glöd som
var ungdomstidens lif och alstringskraft!»

L. De Geers stol, n:r 17, har förut innehafts af J. Murberg, G. M.
Armfelt, G. af Wetterstedt och C. M. Strinnholm.  Den nu varande innehafvaren har
suttit där ända från 1862 och är följaktligen äldste ledamoten i akademien. 

L. De Geer.

På sekreterarens andra sida sitter estetikern, literatur- och
konsthistorikern, professor G. Ljunggren, hvilken icke skyr den långa vägen
från Lund för att vara närvarande på
akademiens högtidsdag.  Han tillhör ej
nya Stockholm, men de vittra bland
hufvudstadens invånare hälsa alltid med
tillfredsställelse hans besök här.

Innehafvarne af denna stol, n:r 18, ha
förut varit N. L. Sjöberg, som vann andra priset 
vid akademiens första prisutdelning, A. F.
Skjöldebrand, P. H. Ling, P. D. A. Atterbom
och J. H. Thomander. 

Stolen n:r 16, på andra sidan om
G. Ljunggrens, är nu V. Rydbergs, hvars
personlighet alltid skådas med stort
intresse, men som kanske många bland den
närvarande allmänheten icke känna, så
mycket de än äro bekanta med hans arbeten och så stort värde de
än sätta på hans snillrika författarskap.  Han synes just icke mycket
ute i den stockholmska offentligheten.

Före Rydberg ha på samma stol suttit C. G. af Leopold (i 43 år), S.
Grubbe, J. Hwasser och C. W. A. Strandberg. 

Bredvid Rydberg. synes ett käckt och lefnadsfriskt ansigte.  Det
tillhör C. R. Nyblom, den bekante upsalaprofessorn, ständigt lika
ungdomlig, ehuru han redan i ett par och tjugu år innehaft sin professur
och suttit tio år i akademien.

Nybloms företrädare på stolen n:r 14 ha varit G. M. Armfelt (under sin
första tid i akademien), M. Ramel, E. G. Geijer och E. Fries. 

Närmaste grannen är en stockholmsskald, som mången förvånat
sig öfver att se i svenska akademien, ehuru man erkänt honom som 
en storhet på ett annat område.  Det är A. Anderson, den berömde
läkaren, f. d. professor vid Karolinska institutet, hvars blygsamhet
kanske utgjort förnämsta orsaken, att hans vittra egenskaper äro så
föga kända bland den stora allmänheten, men som skalderna i
akademien sökte upp för halft annat årtionde sedan och bjödo taga plats
vid deras sida.  »Att det icke gifves bättre
medel mot det onda än att idka skaldskap,
det vet nog du som är läkare och kär för
sånggudinnorna», sjöng en grekisk skald för ett
par tusen år sedan, och det må väl ännu
gälla, fastän Anders Anderson dolt sina
verser, liksom han fruktat, att de skulle
skada läkekonsten.

A. Anderson.

Andersons stol, n:r 12, har innehafts af E.
Schröderheim, J. R. Blom, G. F. Wirsén, B. von
Beskow och C. G. Strandberg. 

»Hvarför står stolen n:r 10 tom?» frågar 
en med förhållandena mindre kunnig
bland åskådarna.

Tom är den stolen visst icke alltid, men ofta dock under senare
år.  Det är grefve Carl Snoilskys plats.  Innehafvaren bor i
främmande land, men underlåter icke att tidt och ofta låta erfara huru
fosterländsk hans sångmö är, och sångaren själf tillhör otvifvelaktigt
vårt nya Stockholm.  Då han, som ofta sker,
kommer på besök till sin födelsestad, är han
ingen främling för oss.  Man frågar icke
»hvem är det?»  Man ropar gladt: »Se
Snoilsky, skalden är här!»

C. Snoilsky.

Stolen n:r 10 har förut varit upptagen af
A. af Botin, Ch. B. Zibet, G. Lagerbjelke, C. F.
af Wingård, H. Reuterdahl och P. Genberg.

Stolen närmast derintill, n:r 8, är nu C.
D. af Wirséns, men står för tillfället tom, enär
innehafvaren utöfvar en särskild tjänst i akademien.  
Såsom sekreterare har han nämligen sin
plats vid ena ändan af bordet. 

På stolen n:r 6 sitter en gammal
herre, hvars anletsdrag sannolikt icke äro
bekanta för det yngre stockholmsslägtet, men som dock hör till nya
Stockholm.  Han är också skald och heter F. A. Dahlgren.  För
mer än fyrtio år sedan uppfördes på kungl. teatern hans tal-, 
sång- och dansspel »Vermländingarne», och det spelet spelas ännu till
allmänhetens förnöjelse.  Bland annat har han gjort sig förtjänt om 
Stockholm genom de »Anteckningar om Stockholms teatrar» som äro
alla våra teatervänners lika nöjsamma som pålitligt vägledande hjälpreda 
— ty värr dock endast till för ett fjärdedels århundrade sedan.  
Hans nu mera nära femtio år gamla akademiska afhandling »Om
de grekiska romanerna» torde vara okänd för flertalet stockholmare.  
Under det han sysselsatte sig med den
romanliteraturen och skref det af
akademien belönade skaldestycket »Sappho
på Leukas», var han också en flitig
öfversättare af teaterstycken från olika
språk och lät oss slutligen få höra
de kvickaste och mest ursprungsfriska
»Viser på varmlanske tongmåle, deckta
åttå Fredrek på Rannsätt», af hvilka
1886 utkommo »Gamle å Speller nye
å Sprett sprang nye».  Med alt detta
»varmlanske», har F. A. Dahlgrens
lifsgärning dock till största delen
uträttats i Stockholm.

F. A. Dahlgren.

Platsen har innehafts af J. Wingård, A. G. Mörner och A. A. Grafström,
således, liksom stolen n:r 8, af blott fyra under hundra år. 

Närmast till denna stol står n:r 4 med biskop C. H. Rundgren,
J. H. Kellgrens, J. Stenhammars, C. A. Flemings, C. A. Agardhs och F.
F. Carlsons efterträdare, och längst
ned vid denna sida af bordet sitter,
på stolen n:r 2, Gunnar Wennerberg,
hvilken redan i ett par och tjugu år
varit ledamot af akademien.  Hans
anletsdrag äro väl kända i Stockholm
och, ehuru under långa tider
frånvarande, är han dock alltid en af
hufvudstadens mest bekanta och omtyckta
personligheter, här, liksom öfver alt i
Sverige, ansedd såsom vår nu lefvande
mest populäre skald.  Det är icke
den akademiska stolen, som gör Gluntarnes 
skald till en höfding i de vittra
leden, men akademien kan ej vara den skalden förutan, och visst är
att han, liksom Snoilsky och Rydberg, mer än många andra gifver
glans åt den »vittra areopagen».

G. Wennerberg.

På stolen n:r 2 sutto förut C. F. Scheffer, A. N. Edelcrantz, C. P.
Hagberg och Ch. E. Fahlcrantz. 


Låter man så blicken glida öfver till bordets andra sida. finner
man just ingen af det vittra sällskapet — det är hufvudsakligen
foreträdt på den redan mönstrade sidan — förr än man kommer till
stolen n:r 13, men han är vanligtvis tom.  Innehafvaren, C. A.
Kullberg, bor långt från Stockholm.  De mera vetenskapliga än vittra
akademisterne H. Forssell, C. G. Malmström, T. Wisén, Es. Tegnér,
C. T. Odhner och den kyrkliga vältalighetens ombud A. N. Sundberg
betraktas af allmänheten kanske med icke fullt så stort intresse som
skalderne och de egentlige literatörerne. 

H. Forssells stol, n:o 1, har förut innehafts af A. J. von Höpken, N. F.
Gyldenstolpe, J. O. Wallin och A. Fryxell. — På stolen n:o 3, nu C. G.
Malmströms, sutto förut O. Celsius, J. A. Tingstadius, C. G. von Brinkman, A. E. Ihre,
J. Börjesson och H. M. Melin. — N:o 5, nu prof. T. Wiséns, har egts af M. von
Hermansson, M. Lehnberg. J. A. Lindblom, C. von Rosenstein, J. Berzelius och
J. E. Rydqvist; n:o 9, nu prof. Es. Tegnérs, af G. G. Adlerbeth, H. Järta, C. D.
Skogman och H. Hamilton; n:o 11, nu riksarkivarien C. T. Odhners, af N. von
Rosenstein, L. M. Enberg (i 41 år) och B. E. Hildebrand.  Den stol, n:o 15, som
nu innehafves af ärkebiskop Sundberg, har tillhört C. G. Nordin, C. B.
Rutström, J. D. Valerius och Ch. R. L. Manderström. 

På stolen n:r 7 syntes ännu för kort tid sedan en gammal herre med
ytterst lifligt minspel, så lifligt, att det kunde vara vågsamt att se på
honom då man ville i öfverensstämmelse med ställets hälgd hålla sig
allvarsam.  Det var professor W. E. Svedelius som satt på den stolen
och lät sina lifliga själsstämningar afspegla sig i det rörliga anletet.

N:o 7 har förut innehafts af F. A. von Fersen, A. G. Silfverstolpe, A. C.
af Kullberg och C. A. Hagberg. 

Men direktörens tal är till ända.  Man har fått bekräftelse på
hvad som redan ett par veckor förut öppet omtalats bland allmänheten, 
att den eller den unge skalden erhållit akademiens andra pris
och att några andra unga skalder utmärkts med lägre belöningar.  
Man känner sig således öfvertygad, att skaldekonsten icke är utdöd
i Sverige, och för att gifva ett handgripligt bevis därpå och låta
allmänheten se huru en prisbelönt poet ser ut, fattar sekreteraren tag i
den af akademien utmärkte och släpar honom fram till ordföranden,
som med några vänliga, uppmuntrande ord till honom öfverlemnar
en guldmedalj, hvarefter belöningsföremålet åter släpas till baka till
den upphöjda plats bak om de odödlige, hvarifrån han kan beskådas
af mängden och måste höra på sekreterarens uppläsande af långa
stycken ur den pristilldömda skriften.

Är det flere lyckliga skalder som vunnit pris samtidigt — 
täflingsskrifterna kunna räknas dussinvis — upprepas samma ceremonier
för hvar och en af dem.  Någon gång händer det, att till och med
första priset utdelas, men mycket sällan nu för tiden.  Efter att 1860 
ha tillerkänts Frithiof Grafström, var det först efter en mellantid af
tjugutvå år som det åter utdelades och tillföll då K. Warburg samt
har sedan, 1886, tillerkänts H. Tigerschiöld och, 1888, E. Fredin.  
Innevarande årtionde har således varit vittne till tre stora pris, då
1870-talet icke såg till ett enda.

Så läses äfven upp ett äreminne kanske, och det är må hända
någon ny ledamot som gör sitt inträde, i hvilket fall högtidsdagen är
så mycket festligare och lifligare eftersökt af allmänheten.

Det har sagts, att svenska akademiens ledamöter kunna delas i
»literate» och »illiterate», men det är naturligtvis ett elakt skämt.  
Visserligen finnas ledamöter, hvilkas »bagage littéraire» anses mycket
lätt, och det händer, att man hör hviskas ett och annat i det afseendet 
äfven i stora börssalen, men resgodset må ha varit lätt eller
tungt på färden upp till parnassen, så mottages den nykomna brodern 
där alltid med öppna armar, och allmänheten lyssnar med stort
intresse till hans inträdestal och till de vackra ord som direktören
med anledning däraf yttrar.

Allmänheten håller tappert ut, fastän hettan är odräglig och
trängseln fortsättes långt ut i förstugorna bland björnskinnsmössorna
och i de kalla kapprummen.  Och likväl kan man dagen därpå få
höra på operakafét, i »Gropen» och på en och annan middagsbjudning, 
att ingen menniska nu mera bryr sig om svenska akademien.  
Alldeles det samma sade man för några årtionden sedan inne hos
mamsell Rose, på Franska värdshuset och i den tidens
middagssamkväm.

***

Vi finna oss en annan afton i ett annat samkväm, icke akademiskt, 
snarare i motsägelse mot akademien, ehuru man äfven här
kan träffa på någon ledamot af denna, en af de fria och själfständiga
som utan olägenhet umgås med medlemmar af olika partier.  Mest
ser man dock dem som kallas »unga Sverige».

Det är icke först i vår tid man hör det namnet.  Redan för
bort åt femtio år sedan talade man i Stockholm om »unga Sverige»,
och det var, såsom här ofvan antyddes, omkring G. H. Mellin som
de hvilka hörde till den flocken hälst samlade sig.  Hans namn var
då af mycket god klang och obestridligt ett bland de mest kända.  
Hans arbeten voro spridda och lästa öfver allt, framhållna af kritiken 
såsom mönster, icke blott hvad beträffade stilens korrekthet och
klarhet, utan äfven för den anda af allvar och sedlighet som genomgick 
dem ...  »Allvar och sedlighet», det var den tidens »unga Sverige», 
utropar kanske nu någon af de gamla som icke vill erkänna de
egenskaperna hos vår tids.  Må man dock icke förhasta sig i sitt omdöme!  
Om sedligheten uppfattas något besynnerligt och kanske hos en och
annan af de unga icke mätes efter rätta måttstocken, kan dock ej
nekas, att allvaret är lika stort som hos tretio- och fyrtiotalens
författare, må hända också något större.  Detta gäller för öfrigt ej blott
literaturen, utan äfven konsten.  Det är kanske litet för mycket allvar
någon gång, och det kan ju lätt öfvergå till tyngd och tråkighet.

Sällskapet, där vi för tillfället befinna oss, är dock visst icke
tråkigt.  Herrar och damer, de flesta personer af pennan, några få
konstnärer, samtala lifligt i spridda grupper.  De äro af olika ålder,
men de allra flesta räknas till de unga, äfven om prestbetyg och
ansigtsrynkor vittna om att lifvets ungdomsår äro för länge sedan
förbi.  Att det i hvad fall som hälst är ett lifaktigt samkväm, finner
man snart.  Någon gång varder samtalet allmänt, och en fråga af
mer än vanligt intresse dryftas gemensamt.  En annan gång, men det
hör till undantagen, läser en af sällskapet upp något ur sitt nyaste,
ännu ej utgifna arbete.  Materiel välfägnad saknas icke, men
betraktas aldrig som hufvudsak, och det var under några år en
öfverenskommelse mellan familjer med literära medlemmar, att de skulle
ömsevis sammanträffa hos hvarandra och dit inbjuda äfven utom stående
personer med literära intressen, men vid hvilka tillfällen den
materiela välfägnaden skulle inskränkas till det minst möjliga.  Denna
öfverenskommelse, hvilken dock icke alltid iakttogs i hela sin stränghet, 
gaf upphof till skämtnamnet »svältringen».  Dennes aftnar voro
lifligt eftersökta, och på dem svalt man hvarken lekamligt eller
andligt.  Det var literära salonger af ganska stort intresse.

Vi inträda en afton hos en af våra mest framstående
författarinnor.  I hennes lilla salong är det fullt med skriftställare af
båda könen.  Där synes »unga Sverige», men många ock af andra
literära riktningar, i allmänhet dock, kan man säga, af frisinnade
åsigter.  Det var i synnerhet vid medlet af årtiondet och under ett
par därpå följande år som det var allra lifligast i denna salong, liksom 
då märktes största lifvet och äfven största bullret i vår literatur.

Under det föregående årtiondet hade den nyare literaturströmningen 
icke hunnit riktigt fram till våra trakter.  Det var endast en och
annan våg som skvalpade upp vid stranden.  Allmänheten var nöjd
med den Snoilsky som framträdt i de första dikterna och sonetterna
samt med Wirséns och Edvard Bäckströms lyrik.  I de literära
kretsarne nöjde man sig med att klaga öfver den tvinande alstringen
på vitterhetens fält, hvilket dock icke hindrade hvarken Lea, Frans
Hedberg eller flera andra att dikta såsom de hade diktat både tio och 
tjugu år förut.  Att, såsom Georg Brandes, påstå, det den poetiska
alstringen varit så godt som fullständigt afstannad, skulle vara
öfverdrift, men stillsamt var det onekligen.

Då kom luftningen närmast från Danmark, som hastigt vaknat
upp under intryck från de »stora kulturlanden», men också till ej
ringa del under särskild påverkan af nyss nämde literärkritiker, och
det vardt lif i äfven våra literära kretsar samt alstringslust hos våra
i synnerhet unga literatörer.  Främst stod August Strindberg,
ursprunglig och redan förut stridsfärdig, men ganska visst icke utan
påverkan från nyss nämda håll.  Redan i början af 1870-talet hade
han uppträdt, men då under nyss angifna, mindre fördelaktiga
omständigheter.  Först 1877 väckte han någon egentlig uppmärksamhet
genom sin bok »Från Fjärdingen och Svartbäcken» och året därefter
med första upplagan, den versifierade, af
skådespelet »Mäster Olof».  Äfven Strindberg 
tillhör således i sitt första skede
»sjutiotalets författare», hvilka dock, enligt
»unga Sveriges» åsigt, skulle vara nästan
förhistoriska fänomen.

Hans egentliga afgörande arbete var
dock »Röda rummet».  Därmed hade »unga
Sverige» höjt fanan, under hvilken några
mycket oerfarna, men kanske just därför
synnerligt oförsagda författare drogo till
strid mot både det som förtjänade att
bekrigas och det som borde aktas och lemnas
i fred.

A. Strindberg.

Strindberg själf har aldrig tillhört
någon »literär salong» och skulle otvifvelaktigt 
icke trifvas i dem som voro så lifaktiga något efter åttiotalets
midt, men han har icke därför varit utan inflytande på nya Stockholm.  
Anförare för något parti har han egentligen aldrig varit, men
af alla som räknas till »unga Sverige» har han dock fäst största
uppmärksamheten på sig äfven då han förfäktat åsigter som ingalunda
äro unga, utan tvärt om smaka af ett för länge sedan förgånget
barbari.  En och annan af de unga har visserligen låtit inverka på
sig äfven i sist nämda fall, men så mycket än talats om »kotteriväsen», 
torde man dock ej med fog kunna framvisa något egentligt
parti af samma art som de literära partierna i Danmark.  Det har
ej saknats uppmaningar från just det landet, att man äfven i Sverige
borde bilda och fast sammanhålla ett literärt vänsterparti, hvilket
skulle kunna trycka sin stämpel på lifvet i vår hufvudstad, men något 
sådant har aldrig kommit till stånd.   Allra minst har partiväsendet
visat sig i umgängeslifvet.

Alfhild Agrell.

Det är en afton hos en af våra mest framstående författarinnor,
sade vi.  Viktor Rydberg och Sophie Kowalevski sitta i gladt
samspråk med ett fruntimmer, hvars person
en af hennes eget kön, i tidskriften Dagny,
på ett lika sympatiskt som träffande sätt
skildrat och framstält såsom den hvilken
ständigt roar med sina kvicka infall
och hvars glada lynne också framkallar
andras.  Denna skildring låter dock icke
ana alt det djupa allvar som gjort
Alfhild Agrells dramatiska författarskap till
ej blott ett så vigtigt inlägg i en af
samtidens vigtigaste frågor, utan äfven gifvit
det en så fullt konstnärlig prägel, under
det hennes allmogeskildringar med
humorns friska kraft gjort oss förtrogna
med mycket af det som utgör det svenska folklynnets innersta kärna.

A. Ch. Edgren-Leffler.

Till gruppen sluter sig ett tredje fruntimmer, »en personlighet
som man ej kan undgå att märka», försäkrar skildrarinnan i Dagny
tillägger, att »hon för sig med värdighet, talar lifligt och
energiskt, med någon svårighet för bokstafven 
r, och bär sitt hufvud med det rika,
litet oregerliga, gråsprängda håret med
en viss öfverdådig käckhet, under det
hennes glada, lifliga ögon tyckas
uppfatta och observera allt.»  Det är fru
Edgren-Leffler, hvilken sysselsätter sig
med alla närvarande och vänder sig
äfven till en annan grupp, där man ser
ett par mörklagda herrar i ifrigt
samspråk.  Den ene är Ernst Lundquist,
författaren till skådespel, noveller och
romaner, hvilken också hinner med att
öfversätta den ena boken och den ena
dramen efter den andra, både under
eget namn och utan namn, en outtröttlig 
arbetare på det literära fältet.  Den med hvilken han samtalar är
Georg Nordensvan, som är så gammal, att han kan räknas till »sjutiotalets 
författare».  Redan 1877 uppträdde han offentligt, då likväl ej
äldre än tjugutvå år, och sedan har hans flitiga penna åstadkommit 
ett stort antal novellistiska arbeten samt en mångfald tidnings- och
tidskriftsuppsatser i granskning af literatur och bildande konst, i hvilken 
senare han också själf arbetar.

E. Lundquist.

Den där herrn som blickar omkring sig med ett begrundande
uttryck är Karl Alfred Melin, en af dem
som icke föraktar »versböcker», en verklig
skald till och med.  Och den där unge
herrn med det något bleka, men frimodiga
ansigtet?  Det är Edvard Fredin, som tog
akademiens första pris med »Vår Daniel»,
som icke är Daniel Fallström, den käcke
vitterhetsidkaren, utan gamle Daniel
Buscovius, prestmannen och landtvinnaren på
1600-talet.  Bredvid Fredin synes Hellen
Lindgren, estetiker och novellist, och ej långt
från honom sitter Amanda Kerfstedt,
romanförfattarinnan, i hvars milda leende man
finner samma varma människokärlek och
fromma lifsåsigt som i hennes böcker.  Opartisk och öfverseende,
aldrig afvogt stämd mot andra, äfven då deras åsigter strida mot
hennes egna, umgås hon också lika obehindradt med de olika
literatur-riktningarnas representanter, själf aktad af alla.

G. Nordensvan.

Men hvem kommer där i dörren?  En föga vanlig företeelse, ett
utseende, som väcker öfverraskning, en hög
fruntimmersskepnad, smärt och rak, ett
litet, välformadt hufvud med uttrycksfulla
drag och ovanligt stora, klara ögon,
kortklippt svart hår med en rak lock öfver
pannan, något fint och förnämt på samma
gång som ungdomligt tilltalande, men — 
hon har en krycka under hvardera armen,
och man kommer att tänka på något
hjälpbehöfvande.

Så inträdde Victoria Benedictsson,
personligt obekant för de flesta af oss, men
såsom författaren Ernst Ahlgren väl känd
och högt aktad.  Hon kom sedan flera
gånger, sammanträffade där med flertalet af
vår literära verld och lyssnade till samtalen.  Snart vande man sig vid
hennes utseende.  Hon hade icke något påfallande i sitt sätt att vara,
förekom älskvärd och enkel och kunde till och med synas glad.  Ingen som
kom i hennes granskap kan glömma henne, men i Stockholms literära
kretsar var hon blott en förbiskymtande skugga.

K. A. Melin.

Småningom har större delen af sällskapet samlat sig omkring en
ung man med ett karaktäristiskt hufvud, ett uttryck af redbar öppenhet, 
men med skälmen i ögat och ett starkt humoristiskt drag kring
munnen.  Det är August Bondeson, läkaren, 
berättaren af friska och innehållsrika
bondhistorier.  Den som skrattar
högljuddast af berättarens omgifning är en
kortväxt, något fetlagd herre, med frisk
ansigtsfärg och säker hållning.  Det är
Gustaf af Geijerstam, en af de mest kända
bland »unga Sverige».  Han föddes 1858,
men enligt egen uppgift började han först
något senare att skrifva böcker.  Nu har
han hunnit med en hel mängd och äfven
vunnit framgång som lustspelsförfattare.

Bredvid honom sitter en mildt leende,
mörklagd ung man. Det är dr Oskar
Levertin, novellförfattaren, och ännu
mörkare synes i gruppen lexikografen i historia och literatur, romanförfattaren, 
dr Bernhard Meijer.  Mellan de två mörke upptäcker man
kanske den ljuse Ernst Beckman, och öfver dem höjer sig den
reslige dr Robert Geete, biblioteksmannen och »ordklyfvaren».

Amanda Kerfstedt.

En annan afton är samlingen i en annan
salong, där de närvarande kanske utgöra en
mera förtrogen krets.  Det händer, att man
där träffar den annars under senare år i
sällskapslifvet föga deltagande Josefina Wettergrund,
hvilken fortfarande är samma kvicka Lea och,
liksom Amanda Kerfstedt, fördragsamt umgås
med de olika literaturriktningarnas representanter.  
I dessa förtroligare kretsar händer det
ock, att fru Agrell roar sällskapet med att fritt
förtälja, icke uppläsa, en af sina roliga historier
från landsbygden.  August Bondeson och Alfhild
Agrell äro båda mästare i allmogeskildringarna,
den förre mera samlare och upptecknare, den senare mera
själfdiktande, ehuru alltid i full öfverensstämmelse med verkligheten och utan
någon gemenskap med en föregående tids pjunkiga byhistorier.

***

G. af Geijerstam.

Till större delen yttre omständigheter ha orsakat dessa literära
salongers upplösning eller åt minstone hvila tills vidare, men icke
alldeles utan inflytande därpå torde ock vara, att »frågorna» ej mera
äro så brännande som under några föregående år.  Åtskilligt som
då gjorde mycket väsen af sig är nästan bortglömdt vid årtiondets
slut.  Strindberg är icke längre profet,
och flere af hans anhängare tyckas ha
tystnat eller bereda sig på ett lugnare
uppträdande.  Midt bland den nyaste
literaturen lefver mycket gammalt.  Så
har vår äldsta romanförfattarinna, Emilie
Carlén, sett sina arbeten och sig själf
firas, då ett halft århundrade förflutit
sedan hennes första roman utgafs.  Den
åttioåriga visar sig dock icke för andra
än några få gamla vänner och lefver i
fridfull tillbakadragenhet i sitt hem vid
Kaptensgatan å Ladugårdslandet.  Hon
har alltid varit enkel och huslig och
visat, att en vitter dam ingalunda måste vara öfverspänd och ovanlig
i hvardagslifvet.  Hennes lifliga fantasi och rika uppfinningsförmåga
ha användts för att göra hennes romaner fängslande, icke för att
göra hennes eget lif bemärkt.  Det samma kan sägas om äfven öfriga
författarinnor i vår tids Stockholm.  Talangfulla skildrarinnor af olika
slags karaktärer, äro de själfva af det slag
som undvika alt uppseende.  Stundom glömmes 
deras egen tillvaro, emedan de aldrig
gjort sig påminda genom annat än sina
böcker.  Så lefver Marie Sophie Schwartz i
fullständig tillbakadragenhet och nästan förgäten,
fastän hon egt en så ovanligt stor popularitet
och har ett namn som är kändt äfven i
utlandet.

Josefina Wettergrund.

Sådant är dock icke utmärkande för
endast författarinnorna.  I Stockholm bor en
gammal skald som det nya samhället kanske
alldeles glömt, om han icke själf mot årtiondets
slut bjudit poesiens vänner på »Khalifens äfventyr», en dikt mer än ett
halft århundrade yngre än författarens första skaldestycken.  Herman
Sätherberg, medicine doktorn, professorn och ända till för få år sedan
föreståndaren för gymnastiskt ortopediska institutet, synes nu mera
föga i de literära kretsarne, men besöker man honom i hans hem 
bredvid Klara kyrkogård, i hvilket han på ett smakfullt sätt inrättat
sig så som en vitter älskare af konsten önskar tillbringa sin ålderdom, 
finner man den ännu ungdomligt sinnade och ej häller till sitt
yttre åldrige skalden lifligt intressera sig för de literära sträfvandena.

E. Flygare-Carlén.

Något tillbakadragna lefva också den vida yngre skalden Emil
von Qvanten och fru Aurora von Qvanten, 
den under namnet Turdus Merula
kända författarinnan.  Men den som diktat
Suomis sång och så många andra sköna
kväden skall alltid intaga en aktad plats
bland vår tids nordiska skalder, och Turdus 
Merulas vittra författarskap förbises
ej af literaturvännerna.

Det vittra författarskapet idkas för
öfrigt af gammal och ung med föga märkbar 
skilnad i framgången.  Så är Frans
Hedberg lika alsterrik på 1880-talet som
tjugu och tretio år förut.  En samling
berättelser, ett teaterstycke på en teater,
ett annat på en annan, en ny samling berättelser, ett band
karaktäristiker af dramatiska konstnärer, ett annat band sådana af lyriska
— alt det där hinner den flitige skriftställaren med på otroligt kort
tid, och det ges knapt något mera betydande festligt tillfälle som ej
skall göras ännu festligare genom verser
af –ed–, hans lyriska författarmärke.  
Oskar Wijkander är ej häller ovillig att
stränga sin lyra på mellanstunder, då hans
dramatiska författarskap hvilar eller då
han ej arbetar på någon af de mångfaldiga 
öfversättningar, med hvilka han flyttar 
utländsk ny dramatik till kgl. svenska
scenen.

H. Sätherberg.

På festkvädens område kan dock
ingen öfverträffas af Filip Tammelin, den
outtröttligaste af alla högtidsdiktare.  Ser
man hr Tammelin, en aktad tjänsteman i
kammarrätten, som måste vara ett för
poetiskt begåfvade personer ytterst lifgifvande räkenskapsverk, träda
in i ett sällskap, kan man vara säker på, att han har ett poem i
fickan och att han ej undandrager sig att därmed glädja sällskapet.

Men där kommer en helt ung man, som ännu ej skrifvit något
festkväde — det är åtminstone ej bekant — och som ser ytterst 
allvarlig ut.  Det är Tor Hedberg, Frans Hedbergs son, en som syftar
högt och äfven går på djupet, en novellförfattare som också frestat
på dramatiskt författarskap.  Det senare odlas rätt flitigt af de yngre,
och bland dem är P. Staaff redan nu en framstående lustspelsdiktare
med otvifvelaktigt ännu större framtid.

F. Hedberg.

På det dramatiska området har
Mathilda Roos ej skurit sina bästa lagrar,
men såsom romanförfattarinna intager hon
en lika aktad som själfständig ställning.  
Hon strider ej under någon meningsbrytnings 
fana, en käck skriftställarepersonlighet 
med frisk berättarförmåga, en
romanförfattarinna, kanske för mycket benägen
för det romantiska som under någon tid
betraktats såsom otillåtligt i romanen.  
Själfständig och rask i sin skildring är
också Anna Kjerrman, född Wahlenberg,
till sitt yttre »mera», såsom någon yttrat,
»lik en blyg mimosa i skogen än en iakttagande skribent», och det
är likväl just det senare hon är.  Hon var det redan, när hon
mycket ung uppträdde under märket »Rien», är det otvifvelaktigt ännu
mera nu, och nästa årtionde skall sannolikt finna henne bland de
främsta.

Mathilda Roos.

Det var en tid då författarne i Stockholm 
gärna togo sig ett skriftställarnamn
som skulle dölja deras verkliga, och att det
händt för icke länge sedan, kan man se på
nyss nämda »Rien», men i allmänhet har
detta bruk nu öfvergifvits, och »unga Sverige»
har i synnerhet varit angeläget om att strida
under eget namn.  Det är nästan endast i
fria tidskriften »Ur dagens krönika» som det
nu är vanligt att finna författare med
nedfäldt visir eller i förklädnad, något hvarpå
tidskriftens utgifvare dr A. Ahnfelt tyckes
sätta stort värde.  Ett och annat af där
begagnade »noms de guerre» har dock ej
kunnat dölja det verkliga namnet, så vida allmänheten bekymrat sig om
att gissa ut det.  Den eller de som under »Volontaires» mask sökt
föra allmänheten bak om ljuset ha slutligen tröttat ut uppmärksamheten.  
Men det fins dock personer som ännu anse, att kritiken rör
sig friare, då allmänheten ej vet hvem kritikern är samt att den 
senare då först kan riktigt tillfredsställa möjliga anlag för ett hänsynslöst
skrifsätt, något som ännu i våra dagar kännetecknar en och annan
literär granskare eller sådana som vilja gifva sig utseende af att vara det.

Verkliga literära granskare ha ej saknats under detta årtionde,
och C. D. af Wirsén, Anders Flodman († 1884), J. A. Björklund, Hj.
Sandberg m. fl. ha gjort sina namn kända och aktade, äfven af
motståndare.

***

Vi ha talat om svenska akademien, enskilda literära salonger
och alldeles fristående skriftställare, men i vårt årtiondes Stockholm
finnas nog flera literära samkväm.  Ett sådant är t. ex. sällskapet
L. V. (literaturvännerna), hvars egentliga betydelse dock tyckes ligga
mer i umgängeslifvet än i literära sträfvanden, men i båda afseenden
är förtjänt af aktning och uppmärksamhet.

Sällskapet grundades Maria bebådelsedag 1864, då typografiska föreningen
till sin högtidsdag i De la Croix’ salong inbjudit åtskilliga skriftställare af båda
könen, förläggare och boktryckare.  Där kom man öfver ens om att bilda ett
litet samfund, oberoende af eleganta toaletter och dyra supéer, och där
stelheten aldrig skulle få inträde.  Sällskapet samlades till en början i en enskild
bostad, tillhörande då varande mamsell Louise Söderqvist (nu gift med
bokförläggaren S. Flodin), där literära smakfrågor afhandlades, utan att man lät
störa sig af det dofva bullret från tryckpressarne i rummet bredvid.  Mamsell
Söderqvist var då boktryckare i Stockholm, sedan hon förut, 1858—62, utgifvit
Arboga Tidning.  Stundom gjorde man besök i det angränsande sätteriet för att
med ett och annat ord uppmuntra de där arbetande unga kvinnorna.

I sällskapet syntes då Ulrika von Strussenfelt, känd under författarnamnet
»Pilgrimen», Wilhelmina Stålberg, Octavia Carlén, Wilhelmina Gravallius (förf. till
»Högadals prestgård»), öfversättarefirman N. & B. Spanier, Fredrika Wennberg
o. s. v.  Någon gång infann sig August Blanche, och Elias Sehlstedt var en
flitig medlem.  August Sohlman, C. H. Rydberg m. fl. dryftade här dagens frågor, 
ofta på ett qvickt sätt belysta af den unga lofvande författarinnan Mathilda
Söderén, nu mera fru Langlet.

De gamla gingo bort, de unga åldrades innan den nya tidsriktningen
frambragt den literära verld som nu har sin medelpunkt i hufvudstaden, och L. V.,
som bestod mera af literaturens vänner än dess idkare, måste söka sin
verksamhet mera i det sällskapliga umgänget.  Det var också det första offentliga
sällskap, dit en man kunde medföra sin hustru och dotter.  Familj efter familj
har under årens lopp här åldrats och hit infört sina vuxna söner och döttrar.  
Sällskapet har därför också mera tycke af familj än klubb.  Med undantag af
några kortare mellantider, har L. V. haft sina sammankomster först på börsen,
sedan på Hôtel W6.  Då och då ställes till en musikalisk aftonunderhållning,
en dramatisk-musikalisk soaré eller ett »tillfällighetsspex».  Sammankomsterna
äro annars hvar fjortonde dag med föredrag.  Sällskapet ger också ut en
tidning, »Literaturnisse», hvilken utkommer en gång i månaden.

*



XXV.

I museer och bland konstnärer.



Nationalmuseum skall man besöka en
söndagsmiddag — i fall man vill göra sina
iakttagelser öfver folklif bland konstverk, men vill
man i fred och ro studera museets innehåll,
går man dit hvarken på söndag, tisdag eller fredag, alla
tre med kostnadsfritt inträde.  På de två sist nämde
dagarne äro i synnerhet konst- och konstslöjdafdelningarna fylda af det
Stockholm som verkligen älskar konst eller åt minstone önskar taga
kännedom om de nya konstföremål som möjligtvis finnas utstälda i
museet, men som icke vill betala något för hvad man får se eller
med rätta anser, att offentliga samlingar äro nationens tillhörighet, för
hvilkas beskådande ingen afgift bör erläggas.

Bland folklifvet på söndagsmiddagarne — det räcker endast ett
par timmar — får man höra många utgjutelser, anmärkningar och
omdömen som icke alltid bära vittne om stor konstkännedom, men
ofta nog äro rätt träffande, i synnerhet hvad konstverkens ämnen
vidkommer.

I allmänhet draga söndagsbesökarne igenom museets alla
afdelningar och se så mycket som hinnes med på den korta tiden.  
Några ha dock förkärlek för konstslöjdafdelningen och uppehålla sig
där, under det andra vilja företrädesvis se taflor och stanna mest
framför inhemska arbeten, om hvilkas mer eller mindre lyckade
utförande de just icke bekymra sig, men så mycket mer om hvad de
föreställa.

G. Cederströms »Karl den tolftes likfärd» är kanske den målning
som samlar största antalet åskådare.  G. von Rosens »Erik den
fjortonde och Katarina Månsdotter» väcker fortfarande stort intresse, och
ännu större framkallas af samme konstnärs porträtt af A.
Nordenskiöld.  Malmströms och Kronbergs taflor äro äfven eftersökta, i
synnerhet den sist nämdes af E. Cederlund till museet skänkta »David
och Saul», och mången intresserar sig för Winges »Tors strid med
jättarne».

En ej ringa del af söndagsbesökarne går åt minstone icke
genast upp i öfre våningarna, utan begifver sig rakt fram från ingången 
och inträder i statens historiska museum, hvilket måste väcka
deltagande hos hvarje fosterlandsvän och lifva äfven den mest obildade 
att söka upplysningar om länge sedan framfarna tider.  Museet
och det därmed förenade myntkabinettet äro i främsta rummet
ovärderliga för dem som sysselsätta sig med nordisk fornkunskap och
myntvetenskap, men torde ej heller så litet bidraga till främjande af
allmän bildning.

Statens historiska museum var ursprungligen icke annat än en samling
curiosa från äldre tider och har sitt upphof i det 1666 inrättade »antiqvitets-collegium», 
hvilket skulle grunda ett förvaringsrum för de forntidsskatter, som
kunde i jorden upphittas.  Det gick långsamt i början, men småningom växte
samlingen och fick alt mera en vetenskaplig betydelse.  Några penningmedel
hade anstalten dock icke.  Genom 1734 års lag tillförsäkrades hittaren fulla
värdet och 1/8 däröfver för de i jorden funna fornsaker af ädla metaller som
inlöstes af staten, men hvar gång något hembjöds till museet, skulle »antiqvitets-collegium», 
efter 1693 benämdt »antiqvitets-arkivet», och sedermera den 1786
upplifvade vitterhets-, historie- och antikvitets-akademien ingå med skrifvelse
till kungl. maj:t för att anhålla om det erforderliga beloppet.  För att undvika
detta inlöste akademien ej sällan af egna medel.

En af orsakerna till museets långsamma tillväxt var väl ock, att allmänheten 
icke hade full kännedom om nyss anförda lagbestämmelse, utan trodde
att en i Kristoffers landslag intagen paragraf ännu egde bestånd, och att 


hittaren således skulle få blott en tredjedel af det jordfunnas värde.  Fornforskningen 
stod ej häller i stort anseende efter Rudbeckianismens öfverdrifter.

Men så kommo bättre tider i vårt århundrade, och kallsinnigheten smälte
för det i synnerhet från Götiska förbundet utgående varma nitet för kännedomen
om nordens forntid.  Antalet af de utaf museet förvärfvade fynd, hvilket under
århundradets två första årtionden sällan öfversteg ett par på året, höjde sig
småningom till 10 eller 15, och under senare hälften af 1820-talet fingo
samlingarna ytterligare tillökning.  Det var dock först på 1830-talet som statens
historiska museum fick någon egentlig betydelse.  Då efterträddes riksantikvarien 
Liljegren († 1837) af Bror Emil Hildebrand, den egentlige skaparen af
museet.  Vid hans tillträde till tjänsten innehöllo samlingarna omkring 200
fornsaker från stenåldern och 60 från bronsåldern.  Då han 1879 lemnade sin
befattning, egde museet öfver 20,000 fornsaker från stenåldern och 1,500 från
bronsåldern, för att icke tala om den storartade tillväxten i myntsamlingen.

Statens historiska museum och kungl. myntkabinettet ega år 1889 omkring
200,000 särskilda fornsaker och mynt.  Inventarienumren äro vida underlägsna,
men uppgiften på deras antal skulle endast vara förvillande, enär sådana
nummer kunna omfatta mycket olika antal fornsaker.

En del af hvad under senare tider tillkommit till samlingarna är skänkt
dels af enskilda personer, dels af församlingar och andra menigheter, men
största delen har inköpts antingen omedelbart från hittarne eller från enskilda
samlare.  Det var först vid 1840 års riksdag som det lyckades vitterhets-, historie- 
och antikvitetsakademien att till samlingarnas ökande erhålla ett anslag, som
dock i början ej var större än 1,000 rdr banko, hvilken summa nu mera ökats
till 6,000 kr.

Historiska museet och myntkabinettet tillhöra icke nyss nämda akademi,
utan äro statens egendom, fastän stälda under akademiens inseende och vård.

Ända till 1846 förvarades samlingarna i ett par kyffen i kommendantsflygeln
vid kungl. slottet, men flyttades då till det af staten inköpta Ridderstolpeska
huset i hörnet af Skeppsbron och Slottsbacken, där elektriska telegrafverket nu
har sitt hus.  Våningen en trappa upp innehades af riksarkivet, men två trappor
upp inreddes åt museet.  Under de två årtionden museet stannade där växte
samlingarna så betydligt, att mycket icke kunde af brist på utrymme hållas
tillgängligt för allmänheten.  Hösten 1865 började inflyttningen i nationalmuseets
palats, hvilket invigdes den 15 juni 1866. 


En vandring genom historiska museets salar är intressant och
nyttig för alla, äfven om icke hvar och en skulle genast inse hela
vigten af dessa samlingar på ett enda ställe.  Alt är ordnadt med
sträng vetenskaplighet och hufvudsakligen i tidsföljd.  I den stora
stenålderssalen kan man genom beskådande af de många där utstälda
fornsakerna bilda sig en fullständig föreställning om huru den
tidrymdens odling var beskaffad och huru hon utvecklat sig.  Man kan
noggrant studera spåren af det arbete som nedlagts på hvarje enskildt
föremål och därigenom försättas i hvardagslifvet i en tid, om hvilken
historien har ingenting att förtälja.

Därför är samlingen, jämte fördelningen i tidsföljd, ordnad i typer,
och den i förhållandena oerfarne kan väl tycka, att hvarje typ har 
alt för många exemplar, t. ex. denna storartade mängd af yxor, mäjslar 
och spjutspetsar, men just det stora antalet visar, att typen ej
varit tillfällig, utan varaktig.  Jämte den kronologiska anordningen efter
typer i deras växlande former går utställningen i topografiska serier,
och man kan se huru de i Skåne, den svenska stenålderns hufvudland, 
förekommande formerna utbreda sig norr ut, huru flintredskapen 
varda fåtaliga och slutligen ersättas af andra samt i Norrland
öfvergå till skiffer.

Har man i denna del af museet hunnit till stenålderns senare
del, ser man rätt prydliga arbeten som tydligt visa hvilka framsteg
nordborna gjort under århundradenas lopp äfven i den förhistoriska
tiden, men när man därefter inträder i den sal som rymmer
fornsakerna från bronsåldern, finner man odlingen i betydligt starkare
tillväxt.  Äfven här äro fornsakerna ordnade efter typer, men de äro
på långt när icke så mångfaldiga som under det föregående hufvudskedet, 
och så intressanta flera af dessa svärd, dolkar, spjutspetsar,
ringar och andra prydnader än äro, finnas de likväl icke i tillräckligt
många exemplar för att gifva en så fullt klar bild man skulle önska
af odlingsförhållandena under de tusen år bronsåldern anses ha räckt.

Under fortsatt vandring i samma sal anländer man till den äldre
järnåldern med hans olika skeden samt i särskild afdelning Gotlands
järnålder, en rik och synnerligt intressant del af museet, i hvilken
man kan följa den gotländska odlingens utveckling under ett helt
årtusen.

Fastlandets yngre järnålder representeras dels i den nu
genomvandrade salen, dels i en särskild sal, och har man noga studerat
den gotländska fyndgruppen, kan man lättare bedöma de öfriga
landskapens fynd och deras plats i tidsföljden.

Hela den förhistoriska afdelningen är en af de yppersta i Europa
och beundras af utländska fornforskare som få tillfälle att taga den
i betraktande.

Men så kommer man till den äldre medeltiden, till en del ordnad 
i tidsföljd, men för det mesta så som lokalen gjort oundvikligt.  
De i den stora s. k. kyrksalen uppstälda föremålen höra till ej ringa
del till den katolska gudstjensten, såsom altarskåp, sakramenthus,
skulpterade helgonbilder, krucifix, kyrkskrudar o. s. v. samt bland
annat den stora i trä skurna gruppen Sankt Göran och draken, som
ända från 1489 och till 1866 fans i Storkyrkan.

Denna afdelning är kanske ännu icke så fullständig man kunde
önska, men äfven i sitt närvarande skick af stor betydenhet och väl
tjänlig att bidraga till allmänhetens vägledning i kännedom om vår
inre historia under medeltidens många århundraden.


Statens historiska museum har äfven en afdelning för den nyare
tiden, hvilken skulle bilda slutlänken af den kedja som börjar i den
förhistoriska tiden och genom medeltiden löper ut i det tidsskede som
ligger mellan Gustaf Vasa och vår egen tid.  Afsigten var att denna
senare afdelning icke skulle bara innehålla föremål som påminna om
historiska personligheter, utan vara en verklig fortsättning af de två
föregående afdelningarna och ega samma odlingshistoriska intresse.

Till det ändamålet hade ledarne af museet tänkt att där upptaga
föremål som tillhört vår allmoge i nyare tid och bära vittne om
dennes odlingstillstånd.  Innan denna tanke kunnat börja förverkligas,
uppstod dock dr Hazelii etnografiska samling, i hvilken det svenska
allmogelifvet var rikligen företrädt.  För att icke genom täflan med
denna skada ett företag som kunde fullt tillfredsställande visa den
svenska allmogens odling under nyare tid, uppgafs all vidare tanke
på bildande af ett allmogemuseum i statens historiska samlingar.

Däremot har man ingalunda öfvergifvit att söka framställa den
svenska odlingens utveckling i allmänhet och att kring minnen af
historiska personligheter samla öfriga föremål som visa odlingens
tillstånd i synnerhet hos de högre samhällsklasserna, och det är
sådana föremål som nu utgöra den tredje afdelningen i historiska
museet.

Någon fullständighet lär dock ej kunna vinnas för denna
afdelning, åt minstone ingen som kan jämföras med hvad man får se på
andra ställen i Europa, synnerligen i Bayrisches National-Museum i
München, hvars rikedom är ofantlig, så länge de svenska samlingarna
skola vara splittrade och en afdelning bilda något för sig alldeles
afskildt, såsom lifrustkammarens, som icke finnas ens i samma hus
som historiska museets, utan äro förvarade i kungl. slottet.

Redan på Erik den fjortondes tid fans en liten början till kungl.
lifrustkammaren och den samlingen förenades sedan med arsenalen, äfven kallad
Stockholms rustkammare, som på 1600-talet var inrymd i kungl. slottet och
därefter, åtminstone till en del, i drottning Kristinas lusthus vid St. Jakob, nu
landtmäterikontorets hus, samt vidare flyttades till det då till kronan indragna
De la Gardieska palatset.  Arsenalens samlingar och lifrustkammarens voro dock
två särskilda, fastän de stundom tyckas ha varit tämligen hopblandade.  De
senare flyttades 1793 till Fredrikshof, men då detta slott 1803 uppläts till kasern
för Svea lifgarde, fördes lifrustkammaren till orangeribyggnaden i Kungsträdgården, 
där arsenalens tillhörigheter åter förenades med dem.  En del, nämligen
fanorna jämte de s. k. historiska rustningarna och några svärd, fördes 1817
till Riddarholmskyrkan, men det öfriga stannade i orangeribyggnaden, som ock
begagnats till offentlig danslokal till 1823, då lifrustkammaren flyttades till
Ulriksdal.  Sedan dess ha dessa samlingar flyttats flera gånger och förvarats i
arffurstens palats, därpå i Brunkebärgs hotel och i nationalmuseum samt nu
slutligen i kungl. slottets nordöstra flygel. 


Där är f. d. bibliotekssalen förvaringsrum för fanor, standar,
rustningar och vapen af historiskt intresse.  Ett stort antal fanor, de
egentliga troféerna, finnas dock i Riddarholmskyrkan.  I det utmed
nyss nämde sals norra sida löpande galleriet är en samling blanka
vapen och skjutvapen i tidsföljd.  I nedra våningens två salar, af
hvilka den ena förr inrymde s. k. stenmuseum (statens skulptursamling),
förvaras kungl. drägter (s. k. klädkammaren) samt vagnar, sadlar o. s. v.

Lifrustkammarens samtliga inventariinummer uppgå till 5,750,
men i åtskilliga af dem ingår ett flertal särskilda föremål.

Om vi, efter denna afvikning till samlingarna på andra sidan
strömmen, återvända till nationalmuseets palats, återstår där i
bottenvåningen att taga kännedom af kungl. myntkabinettet, som är
förenadt med det historiska museet och står under ledning af den garde
des médailles, som också är museets styresman.  Äfven denna
samling är historisk, men under det att museet är uteslutande svenskt,
har myntsamlingen föremål från många folk, och det är blott för en
grupp som man sökt vinna genomförd fullständighet, nämligen för
samlingen af svenska mynt och medaljer, och därnäst för de danska
och norska.

I myntkabinettet ligga svenska medaljer under säkra glas i tre
stora bord midt på golfvet.  Anordningen är historisk i två serier,
men en tredje serie endast konsthistorisk och visar graveringskonstens
utveckling från 1400-talet till närvarande tid.  De utländska medaljerna
förvaras i synnerligt prydliga skåp, hvilka tillhört drottning Lovisa Ulrika.  
I de skandinaviska afdelningarna intagas icke blott representanter för
hvarje mynttyp, utan äfven för hvarje år som en typ användes.

Den svenska jorden gömmer stora skatter af främmande mynt,
af hvilka betydlig mängd kommit i dagen och inlösts för statens
räkning.  Den angelsachsiska samlingen i vårt myntkabinett lär för den
ganska långa tid som är i fynden företrädd vara den rikaste i verlden, 
och det samma torde kanske kunna sägas om de arabiska och
tyska samlingarna.

Det har varit vår tid förbehållet att genom vetenskapen belysa
och förklara de föremål från långt aflägsna tider som påträffats i
jorden bredvid dem som från en jämförelsevis senare tid förvarats
från slägt till slägt, och det är i synnerhet af de först nämda som
statens historiska museum har en så stor rikedom, vetenskapligt
ordnad, att det jämte samlingarna i Köbenhavn och Kristiania öfverträffar 
alla andra fornsakssamlingar på jorden.  Det kan finnas museer
som ega flere fornsaker, men då från äfven andra land än museets
eget.  Bland dem som samla och ordna sådana saker från endast 
fosterlandet stå Skandinaviens allra främst, och af dem äro Stockholms 
och Köbenhavns de förnämsta.

Det är kanske icke få stockholmare som äro okunniga om den
stora betydelsen af fornsakssamlingarna i nationalmuseum, och det
torde till och med finnas infödingar som aldrig sett dessa samlingar;
men rättvisligen bör dock erkännas, att det ingalunda är endast
resande, som taga dem i betraktande, utan att hufvudstadens egna
invånare verkligen utgöra det öfvervägande flertalet af de besökande.  
Detta kan bäst intygas af siffrans storlek, när man erfar, att statens
historiska museum år 1888 besöktes af 72,829 personer.

Antalet af betalande var ganska ringa, hvaraf man kan ännu en
gång finna, huru mycket kostnadsfritt tillträde underlättar
bildningssökandet.  Att ett mycket stort antal af dessa nära 73,000 personer
verkligen infann sig för att öka sina kunskaper och ej endast af
nyfikenhet eller för att fördrifva en ledig stund, torde med fog kunna
antagas.  Skulle också de sist nämnda bevekelsegrunderna ha varit
öfvervägande, ha äfven de som af sådana förts till museum, ej kunnat
undgå att där öka sitt kunskapsförråd, och i hvad fall som hälst
kunna besök i dessa samlingar, och ju oftare de göras dess bättre,
i väsentlig mån bidraga till stärkandet af fosterlandskärleken och
främjandet af den nationela utvecklingen.

Samma år som statens historiska museum besöktes af ofvan
nämda antal personer, utgjorde de besökande i lifrustkammaren ännu
flera, nämligen 83,746, ett högst betydligt tillskott mot år 1887, som
visade ett antal af 63,709 och år 1886 med 54,728.

I några föga rymliga och ganska tarfligt utrustade rum i husets
nedra våning ha historiska museets tjenstemän sina arbetslokaler och
där träffas äfven den af dem som är föreståndare för lifrustkammaren.  
De äro alla vetenskapsidkare till hvilka man står i tacksamhetsskuld
för samlingarnas vetenskapliga ordnande, hvarpå de användt och
använda sina kunskaper och icke ringa möda mot en jämförelsevis rätt
måttlig ekonomisk vedergällning.  De studera träget alla till samlingarna 
hörande föremål och göra frukterna af sina studier tillgängliga
för allmänheten ej blott genom samlingarnas anordning, utan ock i
skrifter som redogöra för forskningens gång och resultat.

Högsta ledningen är anförtrodd åt museets chef, riksantikvarien
dr Hans Hildebrand, den inom och utom landet högt värderade
fornforskaren och historikern, som af sin fader Bror Emil Hildebrand,
historiska museets egentlige skapare, ärft ett varmt nit för fornsakernas 
vetenskapliga ordnande och ökande samt deras tillgänglighet för
forskare och fosterländska nytta för hela allmänheten och gjort detta 
arf fruktbärande genom egna kunskaper, författaretalang och ovanligt
stor arbetsförmåga.

H. Hildebrand.

Riksantikvarien är på samma gång en vetenskaplig auktoritet och en
förvaltande centralmyndighet, hvilket erfordrar ett ständigt vaket nit.  Han har
icke blott högsta vården om fornsakerna i statens historiska museum, utan
äfven om landets alla fasta fornminnen och måste tillse, att intet af dem
förderfvas genom okynne eller vårdslöshet.  Från sitt lilla rum i nationalmuseum
skall han sätta sig i förbindelse med konungens befallningshafvande i de olika
länen för att anmoda dem om att skydda de fornminnen som däraf äro i
behof.  Och vid en mängd tillfällen måste riksantikvarien själf gifva sig i väg för
att på ort och ställe vaka öfver att föreskrifterna iakttagas och således vara
beredd att under hvilken årstid som hälst besöka äfven ganska aflägsna trakter
i riket.  Han är ock sekreterare i vitterhets-, historie- och antikvitetsakademien.

Utom riksantikvarien har statens historiska museum och kungl. myntkabinettet 
endast två ordinarie tjänstemän, f. n. de kände vetenskapsmännen,
amanuenserne professor O. Montelius och dr Hj. Stolpe samt tre e. o. amanuenser.  
Hela arbetsstyrkan vid så betydande samlingar
inskränker sig således till sex personer, utom
tecknaren O. Sörling och ett med skrifning
sysselsatt fruntimmer samt ett par andra
kvinliga biträden för jordfyndens rengörande,
och vaktmästare.  Tjänstemännen tillhöra så
väl museet som vitterhets-, historie- och
antikvitetsakademien, hvilken också har sin
samlingssal i museet, ett icke synnerligt stort eller
ljust rum, beläget bredvid den lokal där
jordfynden rengöras.

Akademien har rätt att välja 14 hedersledamöter, 
20 arbetande svenska och norska ledamöter 
samt 16 utländske och ett stort antal in- och
utländske korresponderande.  Akademiens, med
museets och myntkabinettets, ordinarie anslag är
nu mer faststäldt till 28,300 kr., hvaraf åtgå till löner och tjenstgöringspengar
15,200, för samlingarnas ökande 6,000, till resekostnader 2,300, till museets
inredning blott 300, o. s. v.  Till underhåll af de i museet förvarade föremålen
finnes intet anslag.  Dess utom åtnjutes f. n. ett extra anslag på 9,200 kr.,
hvaråt 3,200 till undersökning af fornlemningar.

Riksantikvariens lön är 6,000 kr., och de två amanuensernas hvardera 4,000.  
En extra amanuens åtnjuter 1,200, annan 1,000 kr. i tjänstgöringspengar.

År 1878 testamenterade den sedermera (1882) aflidne tullförvaltaren C. W.
Berger till akademien hela sin förmögenhet, uppgående till nära 300,000
kr., hvaraf den årliga räntan skall användas för historiska och antikvariska
ändamål.  Detta testamente har således icke skapat någon gåfva till staten för
underhåll och ökande af dennes samlingar eller utöfvande af den kontroll som
lagen kräfver öfver fornlemningar, utan är gåfva åt akademien såsom en
inrättning med vetenskapliga syften och således till vetenskaplig forsknings
främjande, hvilket dock naturligtvis äfven måste ha fördelaktig inverkan på
statssamlingarna.  Räntan å Bergerska fonden användes därför till bekostande af
arkivforskningar inom och utom landet för upplysande af svenska historien, till 


utgifvande af källskrifter rörande den historien, såsom till offentliggörande af Axel
Oxenstjernas skrifter och bref, samt till understöd åt yngre författare i historiska 
ämnen.  Vidare till undersökningar af fornlemningar och till arkeologiska
publikationer. 

Till lifrustkammaren, hvilken icke lyder under akademien, utan
under nationalmuseets nämd, finnes ett extra statsanslag på 5,800
kr., hvilket jämte den ringa inträdesafgiften på de dagar, då afgift
erlägges, uppgående 1888 till 300 kr., utgör detta särskilda museums
enda inkomst.  Däraf lönas föreståndaren, dr P. E. C. Ekhoff, hvilken
man har att tacka för dessa samlingars ordnande och vidmakthållande 
i deras närvarande lokal, med blott 2,000 kr. årligen.  Den
vid lifrustkammaren anstälde amanuensen C. A. Ossbahr har icke
ett öre i aflöning, men har likväl egnat en kunskapsrik omsorg åt
samlingarna samt på föreståndarens uppdrag författat en utförlig och
intressant »Vägledning för besökande i lifrustkammaren», försedd med
värdefulla historiska upplysningar.  Med denna »vägledning» kan den
besökande göra ganska fullständiga studier t. ex. i fråga om rustningar, 
hjälmar, skjutvapen m. fl. af samlingarnas i så väl krigshistoriska
som inom odlingshistorien märkliga svenska minnen.

De offentliga samlingarna i Stockholm äro nu mera väl försedda
med vägledningar och beskrifningar, utgifna af dessa samlingars
tjänstemän, t. ex. den beskrifvande katalogen öfver statens historiska
museum, på uppdrag af vitterhets-, historie- och antikvitetsakademien
utarbetad af prof. O. Montelius och som utgifvits äfven på engelska i
en illustrerad upplaga, en fullständig handledning i kännedomen af våra
fornminnen, till ovärderlig nytta ej blott för de besökande i museet,
utan äfven för alla som önska skaffa sig någon sakkunskap på detta
område.

Genom vitterhets-, historie- och antikvitetsakademiens antikvariska
tidskrift samt samma akademis »Månadsblad», utgifna af H. Hildebrand, 
ställer vetenskapen sig ock i närmare beröring med den för våra
fornminnen intresserade delen af allmänheten, och genom den
lärareverksamhet, hvilken utöfvas under dels fria föredrag, såsom de i ett
föregående kapitel här omnämda af prof. O. Montelius, dels under de
föreläsningar som nu mera hållas vid Stockholms högskola af H.
Hildebrand, Hj. Stolpe och äfven O. Montelius, varder beröringen
mellan fornsamlingarnas vetenskaplige målsmän och allmänheten ännu
mera personlig, hvilket onekligen har sina stora fördelar.  Det är
också endast i en stor stad som sådana fördelar kunna erhållas, och
äfven i detta afseende är Stockholm brännpunkten för hela Sverige.

***


Om vi ej längre äro det krigiska folk, hvars svärd vägde tungt
i den europeiska statskonstens vågskål, har äfven det närvarande
slägtet, så fredliga dess önskningar än äro, bevarat deltagandet för
de krigiska minnena och hågkomsterna om deras snille och kraft som
i gamla tider ledde de svenska härarne.  Mången går nu till våra
offentliga samlingar endast för att få betrakta något föremål som
tillhört en af desse ledare och bryr sig föga om alt det öfriga.  Under
det lifrustkammaren ännu fans i nationalmuseum syntes en dag ett
par sjömän eller skärgårdsbor stå i trappan och se villrådiga ut.  
»Söker ni något?» sporde en af museets tjänstemän.  »Ja», svarades,
»vi ha gått hit för att få se Karl den tolftes stöflar».  Det var dem
de letade efter som det enda föremålet för deras besök i statens
samlingar, och om hela återstoden bekymrade de sig icke.  De äro
sannerligen icke de enda som i det ändamålet infinna sig.  De
fosterländska minnena och i synnerhet de krigiska bland dessa utgöra
hufvudföremålet för tusentals besök.  Det är därför skada, att lifrustkammaren 
icke skall kunna inrymmas bland statens öfriga samlingar.

Men det är också ett annat museum som af mången betraktas
endast ur de fosterländska minnenas synpunkt, fastän det egentligen
är af öfvervägande tekniskt intresse, och det är artillerimuseum.  
Detta har sina samlingar i tyghuset vid Artillerigården och ses
med stort nöje af alla som besöka det, vare sig militärer eller icke,
mest dock naturligtvis hos män af det vapen, hvartill museet egentligen 
hör.

Artillerimuseet är ett barn af den nya tiden, enär det nu är knapt tio år
sedan det öppnades för allmänheten, men redan för lång tid tillbaka funderade
de styrande inom svenska artilleriet på att skapa en artillerimodellsamling, och
omkring 1660—1680 tyckes man haft för afsigt att på allvar börja därmed.  
Afsigten förverkligades dock icke förr än i medlet af 1700-talet, då öfversten och
generalfälttygmästaren Thomas Cunningham inrättade en »modellkammare för
artillerivetenskapen».  Den samlingen antages vara grunden till den grupp af
modeller till artillerimateriel som nu finnes i museet.

Då artilleristaben upprättades 1807, befalde kungl. maj:t, att en
artillerimodellkammare skulle i sammanhang därmed inrättas å Artillerigården i
Stockholm, och borde där modeller af alla såväl i förra tider som nu brukliga tyg-,
ammunitions- och beväringspersedlar samlas och bevaras med behöriga beskrifningar.  
De förut befintliga modellerna tillökades då med några nya jämte
åtskilliga ammunitionspersedlar, men det hela erhöll ej någon stor utsträckning,
och det förflöt ej lång tid förr än samlingen var i det närmaste bortglömd.  
Endast handvapensamlingen blef tämligen omhuldad och ordnad.

Nytt försök gjordes 1861 att åter upprätta modellkammaren, men ledde icke
till någon verkställighet.  År 1864 togs frågan ånyo upp och handvapensamlingen 
tillökades samt förseddes med uppgifter på vapnets ålder och slag, men för
öfrigt blef alt som förut, och artillerimodellerna lågo kringspridda här och där.  
Först sedan Svea artilleriregemente erhållit ny kasern, och lägenheterna vid 


Artillerigården utrymts, kunde frågan åter väckas till lif.  Den 5 sept. 1877
befalde generalfälttygmästaren och chefen för artilleriet, frih. C. G:son Leijonhufvud 
att d. v. löjtnanten vid Svea artilleriregemente F. A. Spak skulle upprätta
förslag till ordnande af en historisk vapen- och modellsamling vid Artillerigården.  
Befallningen verkstäldes, och sedan lokaler iordningstälts i tyghuset,
börjades 1878 under löjtnant Spaks ledning ordnandet af artillerimuseum, hvilket
snart ökades med värdefulla gåfvor från konungen, artilleri- och ingeniörshögskolan, 
krigsskolan, de flesta svenska regementen m. fl. samt ett stort antal
enskilda personer och samfund.  Det värdefullaste inom den rent artilleristiska
afdelningen bildades dock dels af äldre, i behåll varande svenska, dels af i
Sveriges förra krig eröfrade kanoner, haubitser och mörsare, hvilka nästan alla
fortfarande förvaras utanför tyghuset på Artillerigården, ordnade till ålder och
system, särskildt för hvarje land.

Till sommaren 1879 var arbetet så långt framskridet, att museet kunde
en gång i veckan upplåtas till besök af allmänheten.  Ehuru alla grupperna
voro ordnade under vintern 1879—80, kunde samlingarna af brist på plats ej
inrymmas under samma tak, men sedan tyghuset påbygts för artilleri- och
ingeniörhögskolans mottagande, inrymdes också hela artillerimuseet i samma
byggnad. 

Museets samlingar äro nu uppstälda i två stora salar i nedra
våningen och mellanvåningen af tyghuset och systematiskt ordnade i
tolf grupper.  Besöker man museet en söndagsmiddag, finner man det
fyldt af lifligt intresserade åskådare.  Somliga samla sig omkring ett
slag af utställningsföremål, andra kring ett annat.  Några studera fält- och 
fästningspjeser med till dem hörande lavetter, fordon, m. m., ända
från de kärrebössor som på 1400-talet tillverkades af hopsvetsade
järnstänger, sammanhållna af järnband, ända till de Palmkrantz’ska
kulsprutorna jämte åtskilliga skjutvapen från andra land, dels krigsbyte, 
dels under senare tid inköpta för anställande af skjutförsök.  
Bland föremålen i denna grupp intresserar sig den stora allmänheten
mycket för den af lifrustkammaren här deponerade Gustaf Adolfs
läderkanon, prof på ett endast under få år användt artillerivapen.

En annan grupp af de besökande tränges kring de många
modellerna till artillerimateriel från slutet af 1500-talet ända till våra
tider eller betraktar all den artilleriammunition som börjar med
1400-talets stenkulor och afslutas med samtidens vetenskapligt beräknade
projektiler.  Man glömmer ej häller modellerna af trä till vid svenska
styckebruk gjutne och sprängskjutne kontrollpjeser, instrument, laddtyg 
och andra utredningspersedlar, rid-, anspans- och stallpersedlar,
beklädnads- och personela utredningspersedlar, regementstroféer,
skjuthandvapen, blanka vapen, eldhandvapens-ammunition, verktyg och
öfriga föremål som framställa tillverkning, besigtning och rengöring
af handvapen.  De i museet förvarade föremålen uppgå till närmare 4,000.

Den som vill försätta sig till forna tiders krigsföringssätt och åtskilliga
därmed sammanhängande förhållanden som ej äro främmande för den 

Från Artillerimuseum.

fosterländska
odlingshistorien, finner i detta
museum rikt tillfälle att
tillfredsställa sin
vetgirighet.  Särskildt
intresse visa besökande
för beklädnadspersedlars, 
som framställa
uniformsförändringarna
från i synnerhet förra
århundradet till vår tid
inom icke blott artilleriet, 
utan äfven kavalleriet 
och gardesregementena.  
För åtskilliga af
dessa uniformer äro
figurer förfärdigade af
bildhuggaren A. Söderman, 
hvilket gör
framställningen så mycket 
mera liflig.  Hvarje figur är iklädd den uniform som i verkligheten
begagnats af det eller det regementet under den angifna tiden.  Museet
har sådana framställningar ända från Karl den elftes tid, t. ex. en
fullt utrustad grenadier (handgranatkastare) som visar infanteriets
uniform från 1680-talet, hvilken med få förändringar bibehölls till medlet
af förra århundradet, efter hvilken tid de olika uniformerna äro
fullständigt här representerade vid alla vapen.  Flera af dessa uniformer
ha burits af namngifne officerare.

Det är rätt egendomligt att på en förevisningsdag i museet se våra
nutida uniformer på lefvande soldater uppträda vid sidan af de gamla
på Södermans figurer och därmed erbjuda jämförelse mellan förr och
nu, mellan forna tiders ofta mera utsirade, men ganska ofta obekväma
krigsdrägter och våra dagars enklare samt mera praktiska.

Tydligt synes, att det är med stor förkärlek till ämnet som dessa
samlingar ordnats och nu vårdas, och torde man i främsta rummet
ha att därför tacka generalfälttygmästaren, frih. Leijonhufvuds varma
nitälskan för saken samt kapten Spaks insigter och möda.  Den sist
nämde har utarbetat en synnerligt rikhaltig och upplysande katalog
på ej mindre än 350 oktavsidor, hvilken är till stor nytta vid
samlingarnas beskådande.  Kapten Spak har också under sin vård det af
honom i ett par rum i västra flygeln vid Artillerigården ordnade 
arkivet som hör till museet och innehåller för krigshistorien upplysande
ritningar, planschverk och handskrifter samt en boksamling till
handledning vid studerandet på stället af vapenhistorien, och dess utom
några porträtt och andra föremål af intresse.

Redan under första året, 1879, då museet likväl hölls öppet endast kort
tid, besöktes det af 2,090 personer.  Under april—okt. 1880 steg antalet till
5,262.  Sedermera minskades det ända till 1885, då den nya lokalen var färdig
och samlingarna kunde hållas tillgängliga två gånger i veckan hela året.  
Antalet utgjorde då 10,800, af hvilka 457 betalande (afgiften är blott 10 öre).  År
1886 voro de besökande 7,028, året därpå 8,727, men 1888, då man nödgats
vidtaga åtskilliga inskränkningar mot besök af minderåriga, endast 4,882, af
hvilka 370 betalande. 

***

Från det nutida storstadslifvet förflyttas man hastigt till
förgångna tiders förhållanden, om man besöker något af de nu
omnämda museerna, men öfvergången från hufvudstadslifvet till
landsbygdens seder och bruk är ännu hastigare, om man från Drottninggatans 
lifliga samfärdsel träder in i en af de låga byggnaderna med
numren 71 A. och B., i hvilkas fönster allmogefigurer och andra,
mindre vanliga föremål tilldraga sig uppmärksamhet.  Vi skåda där 
in i svenska bondens hem, sådant detta var ännu för några årtionden 
sedan, men om hvars beskaffenhet framtiden icke kunnat bilda
sig någon fullt klar föreställning, så vida icke dessa trogna afbilder
och i verkligheten begagnade bohagsting lemnade fullständigt besked.  
Stugornas inre står där i full sanskyldighet, och deras invånare äro
också där i naturtrogna bilder, såsom vore de lifs lefvande, med
verkliga kläder samt alt som kännetecknar deras hvardagliga
sysselsättningar och deras helgdagsseder.  Här är ingenting öfverlemnadt
åt fantasien, ej häller åt en ungefärlig framställning; alt är
verklighetstroget, alt på det noggrannaste återgifvet, och detta tillhör nordiska 
museet, Artur Hazelius’ storartade skapelse.

Går man längre upp åt Drottninggatan, finner man i 77 och 79
våra handtverks- och skråminnen lika fullständigt bevarade samt
föremål från de högre ståndens förflutna lif med samma omsorg
framstälda, och i 68 vid samma gata intresseras 
man af en farmaceutisk, en marin- och 
en historisk konstslöjdafdelning.  Alt
detta tillhör de Hazeliuska samlingarna.

A. Hazelius.

Under det dr Artur Hazelius i början af
1870-talet sökte hemta krafter efter de
stridigheter, i hvilka han invecklats genom sina
bemödanden att bidraga till antagandet af en
naturligare och lättare rättskrifning, sysselsatte han
sig med tanken på huru den nya odlingen ej
blott, såsom oundvikligt är, undantränger den
gamla, utan ock, hvilket icke borde vara
oundvikligt, låter alla spår af den gamla försvinna.  
Snart hade han fattat den föresats att söka
rädda så mycket som möjligt af minnena af
forna tiders odling samt att göra det skyndsamt, innan alt för mycket gått
förloradt.

Hazelius började verket genast och med sin outtröttliga handlingskraft förde
han det framåt.  Hösten 1873 öppnade han i s. k. södra paviljongen, Drottninggatan 
71 A., de skandinaviskt-etnografiska samlingarna, hvilka han sammanbragt 
under resor i olika trakter af Sverige och som genom köp och gåfvor
snart tillväxte.  Det var hufvudsakligen allmogeföremål.  År 1874 hade
samlingarna så ökats, att en ny afdelning öppnades i norra paviljongen.  Året därpå
uppstod en norsk afdelning i 45 Drottninggatan.  Samma år beviljades
statsanslag till hyreshjälp.  Våren 1874 hade Hazelius till svenska staten
testamenterat den genom gåfvor tillkomna delen af museet och i skrifvelse af den 30
sept. 1879 framstälde han till k. m:t förslag, att staten skulle utan
ersättningsskyldighet öfvertaga museet, men ansvara för dess skulder samt tillförsäkra dess
framtida vård och utveckling.  Förslaget vann icke bifall.  Då förvandlade
Hazelius sina samlingar till allmän egendom för svenska folket och stälde dem
genom öfverlåtelsebref af den 18 april 1880 såsom själfständig anstalt under
en särskild styrelse för att under all framtid och i alla väsentliga delar orubbad 


i Sveriges hufvudstad förvaras, vårdas och förevisas.  Till denna anstalt
öfverlät han eganderätten till hela museet och alla dess tillhörigheter.  På samma
gång förband Hazelius sig att fortfarande personligen ansvara för museets skuld
och möjligen uppstående årliga brist.

Sedan fem personer tillkallats för att jämte Hazelius utgöra museets
styrande nämd, underskrefvos stadgarne den 28 april 1880 och i därpå följande
månad bildades Samfundet för nordiska museets främjande.  Bidraget från
detta samfund utgjorde 1887 omkring 10,530 kr. 

Museets dyrbara samlingar innehålla ofantliga massor af noggrant
ordnade husgerådssaker, klädesplagg, smycken, skrålådor, välkommor,
fanor, sigill, mästerstycken, kyrkliga föremål, vapen, böcker, porträtt,
och andra minnen af framstående personer.  De äro brandförsäkrade
till 650,000 kr. och inrymda i öfver åttio rum, fördelade på 8
särskilda våningar, utom en magasinsbyggnad i fem afdelningar och
åtskilliga vindar samt boningslägenheter för tjänstepersonalen.  
Samlingarna uppgå till öfver 58,500 nummer, men ofta omfattar ett
nummer hela samlingar af föremål.  Af tillsammans 8,858 gifvare ha
skänkts 30,284 föremål.  Bland dem som skänkt penninggåfvor ha
de mest frikostiga varit grosshandlarne O. D. Weinberg (16,500) och
N. O. Näs (10,500), apotekaren J. G. Cavalli (10,000), statsrådet
H. R. Astrup (5,500), grosshandlarne J. J. Dickson (5,000), W. Kempe
(4,180) och frih. O. Dickson (4,000).

Obekvämt och för studerandet af samlingarna hinderligt är att
de äro kringströdda i från hvarandra aflägsna lokaler, hvarför man
med så mycket större längtan motser den dag, då nordiska museet
kan få inflytta i eget hus.  I april 1882 skänkte k. m:t besittningsrätt 
till Lejonslätten å Djurgården att därpå uppföra en byggnad för
museet.  Täflingsritningar inkommo och bedömdes 1883, men ingen
af dem antogs oförändrad, och i början af 1889 var arkitekten G.
Clason sysselsatt med en ny byggnadsritning, hufvudsakligen i samma
stil som Fredriksborgs slott i Danmark.

Till stärkande af museets byggnadsfond, hvilken bildades 1876 genom
allmän insamling och förvaltas af särskild nämd, ha i olika delar af landet
anordnats konserter, basarer, sällskapsspektakler samt industri- och konstlotterier.  
Vid ingången af 1889 utgjordes denna fond dels af museets skattmästare förvaltade 
medel, 306,690 kr., dels den under särskild styrelse stående s. k. 
skandinaviskt-etnografiska samlingens byggnadsfond 103,503 kr. eller 410,193 kr.  Museets
allmänna fond uppgick vid samma tid till 32,600 kr. samt dess pensionsfond
till 1,158 kr., alt i runda tal utfördt.

Om den storartade inrättning museet är kan man få bland annat en
föreställning, då man erfar, att inköpen, fraktkostnaderna inräknade, sedan museets
öppnande uppgått till 244,531 kr., inredningar till 39,974 kr., hyror till 181,596
kr. samt öfriga utgifter (löner, försäkringsafgifter m. m.) till 287,611 kr. eller
till sammans 753,712 kr.  Inkomsterna ha utgjorts af 647,852 kr. (hvaraf 174,300
i statsanslag, 94,865 inträdesafgifter, 157,819 penningbidrag af enskilda personer, 

Interiör från Nordiska Museet.

99,127 från Samfundet för nordiska museets främjande samt 121,740 öfriga
inkomster.

Penningbidragen ha under de särskilda åren influtit mycket olika.  Så
erhöllos år 1879 ända till 59,311 kr., men 1881 endast 743 kr. och 1883 gingo
bidragen till 15,543.  Det är genom basarer, konserter och lotterier som museet
kunnat så framgångsrikt utveckla sin verksamhet, utan att skulden ökats mer
än som skett.  Denna skuld, för hvilken, såsom ofvan nämdes, dr Hazelius
personligen ansvarar, uppgick vid 1888 års slut till 90,543 kr.  

Museets personal utgöres af icke mindre än tjugusex personer utom
styresmannen.  Af dem äro femton amanuenser, af hvilka två ha en aflöning af
1,500 kr., de öfriga dels 750, dels 600 kr. med en arbetstid af i regeln åtta
timmar om dagen.                                   

Till museet är statens årliga bidrag 16,000 kr., hvilket dock räcker knappast
till hyrorna.  Således måste till löner för tjugusex personer, uppvärmning af
åttio rum, försäkringsafgifter för åtta våningar och magasin, nya inköp,
föremålens underhållande o. s. v. medel anskaffas på annan väg.  Så erhöllos 1887
i gåfvor 23,219 kr., i bidrag från Samfundet för nordiska museets främjande
10,533, i inträdesafgifter 4,360 kr., och uppgingo inkomsterna det året till 59,068
kr., men utgifterna till 68,586 kr. 

Man måste beklaga, att nordiska museet icke utgör en del af
statens historiska museum, dit det väl egentligen hör och till
sammans med hvilket det skulle bilda det kanske förnämsta af alla
sådana museer.  Men då så icke är, kan man ej annat än erkänna,
att det i och för sig är något utomordentligt som måste fylla hvarje
svenskt hjärta med stolt tillfredsställelse och med djup beundran för
den alt uppoffrande hängifvenhet och den otroliga kraft som aldrig
svigtat under de mångfaldiga bekymmer som museets skapare fått
vidkännas för att kunna fullfölja sin fosterländska afsigt.  Det nya
Stockholm har giltig anledning att känna sig stolt öfver den
stockholmare, som på detta sätt räddat från undergång minnena af förfluten
svensk odling.

***

Från nordiska museets mångartade samlingar återvända vi till
nationalmuseet och begifva oss till den i våningen en trappa upp
inrymda konstslöjdafdelningen, också en af nya Stockholms
bildningsfrämjande samlingar.  Denna afdelnings uppkomst står i samband
med den nya tidens håg att ej alt för strängt skilja konst och slöjd,
utan att åt minstone åt alstren af den konstmessiga yrkesskickligheten,
som så ofta står på gränsen till verkligt konstnärskap, lemna plats i
närheten af den egentliga konstens verk.

Afdelningen är till största delen bildad af tre samlingar, af hvilka en
erhållits i testamente efter Karl den femtonde, den andra på samma sätt efter
den framstående konstvännen grefve Axel Bielke och den tredje skänkts af
Svenska slöjdföreningen.



Den värdefullaste delen af Karl den femtondes samlingar utgöres af
omkring 500 nummer möbler, flertalet tyska från 1600-talet.  Därnäst kommer den
keramiska afdelningen af 1,300 nummer och vidare glassamlingen med 500,
silfverarbeten med omkring 150 och arbeten af oädla metaller med 180.  Hela
antalet skulle således utgöra omkring 3,000 nummer, men en del finnes ännu
på Ulriksdal, och silfverarbetena förvaras i statens historiska museum.

Genom grefve Bielkes 1876 upprättade testamente ökades den keramiska
afdelningen med omkring 2,300 nummer, och museet erhöll 140 nya nummer
till glassamlingen samt omkring 200 nummer äldre silfverarbeten, inlagda
träarbeten, föremål af elfenben, bernsten o. s. v. och dessutom en boksamling med
literatur i konstslöjdens olika delar.

År 1872 bildade Svenska slöjdföreningen ett museum för att lemna
slöjdidkarne tillfälle att se smakfulla konstslöjdarbeten och gifva en öfversigt af
stilarterna och de tekniska förfaringssättens utveckling.  Samlingarna tillväxte,
men då deras underhåll, inrymmande i särskild lokal och vård af vetenskapligt 
bildade biträden förorsakade stora kostnader och mycket besvär samt då
vid nationalmuseet anordnades en särskildt konstindustriel afdelning, så anhöll
slöjdföreningens styrelse hos k. m:t att få införlifva föreningens samlingar med
nationalmuseet, hvilken anhållan 1884 bifölls.  Föreningens samlingar räknade
då omkring 3,800 nummer inom konstslöjdens alla grenar samt gipsafgjutningar
efter ornamentala konstverk från olika stilperioder, ett konstindustrielt bibliotek
och en samling mönsterblad.

Konung Oscar II och enskilda personer ha också riktat museets konstslöjdafdelning 
med värdefulla gåfvor och bidragit till den betydelse som denna
afdelning nu mera har. 


En vandring genom de två stora salar med angränsande rum,
som äro upplåtna åt de konstindustriela samlingarna, är icke den
minst intressanta inom nationalmuseet.  Man kan där först genomgå
en god del af keramikens historia från den spansk-moriska fajansen
och majolika-kärlen, fortsätta genom den franska, tyska och holländska 
fajansen till våra egna gamla Rörstrands- och Mariebergsarbeten
och, efter ett besök hos det Rhenska stengodset, göra studier i
porslinsarbeten från olika tider och land, ej minst bland den kinesiska och
japanska keramikens alster.  Det är lärorikt för hvar och en, värdefullt 
för alla som tänka öfver den mänskliga odlingens utveckling
samt af stor nytta för slöjdidkaren.

Ej mindre intressant är den del af konstslöjdsamlingen, som
befinner sig på andra sidan om skulpturafdelningen.  Där finner man de
dyrbara väfnader, som i slutet af 1500-talet utfördes i Danmark och
af Karl den tionde släpades till Sverige, de kostbara möblerna från
1600-talet och tennkärlen från dessa två århundraden jämte
glassamlingen, m. m.  Alt är dyrbart och mycket är utomordentligt
vackert.  Men när man tager dessa rika samlingar i betraktande, bör
man göra det med den »Vägledning», som amanuensen dr L. Looström
på ett högst förtjänstfullt sätt utarbetat på uppdrag af museets 
intendent.  Först med den boken i hand kan man ha full nytta af
sitt besök.

Alltid finner man i denna afdelning yrkesidkare och mönsterritare, 
i synnerhet Tekniska skolans mera försigkomna lärjungar.  
Mest studeras möbelafdelningen och den keramiska samlingen.

Åren 1887 och 1888 fick konstslöjdafdelningen en värdefull tillökning från
afl. byggmästaren E. A. Bomans samlingar.  Tillökningen 1888 var i alt 183
nummer, af hvilka sex skänktes, men de öfriga inköptes för sammanlagdt 7,161
kr., hvaraf 3,500 i gåfvor af konungen och andra.  Därigenom växte afdelningens 
innehåll till 8,002 nummer. 

***

Under besöket i konstslöjdsamlingen måste man, såsom nyss
nämdes, genomvandra skulpturafdelningen, hvilken således är infattad
i den konstindustriela delen af museet, men dess utom har en icke
ringa afdelning (gipsafgjutningar efter antika konstverk) i öfra
vestibulen, två trappor upp.  Det är icke någon storartad samling som skulle
kunna jämföras med berömda gallerier i andra land, men en i flere
afseenden märklig framställning af antika bildverk, till stor del i
marmor, samt äfven moderna arbeten af mest svenska konstnärer.  
Bland de senare äro i synnerhet Sergels bildhuggarverk af mycket
intresse.

Skulptursamlingens grundläggare är Gustaf den tredje, hvilken för det
ändamålet först begagnade den bekante »svenske generalagenten» i de påfliga
staterna Francesco Piranesi som uppköpare i Italien och därefter själf under
sitt besök där köpte värdefulla konstföremål från forntiden.  Gustaf den tredje
köpte äfven Piranesis egen samling, och af alla dessa konstverk bildades
antiksamlingen i vårt museum, hvilken sedan ej mycket ökats.  Afdelningen för nyare
bildhuggarkonst fick också sin första uppkomst under Gustaf den tredje,
synnerligen genom de beställningar, som gåfvos Sergel, men den afdelningen har
först i vår tid vunnit sin betydligaste tillökning, dels genom inköp, dels genom
gåfvor af Karl den femtonde och den kungliga familjen, och hvad som nästan
helt och hållet tillhör nya Stockholm är samlingen af gipsafgjutningar efter
plastiska konstverk från olika tider och skolor.  Till den samlingens anskaffande
erhölls till en början ett statsanslag af 20,000 rdr, men ehuru den tillökas
oupphörligt, lider den dock af betänkliga luckor och lemnar icke någon fullständig
upplysning om bildhuggarkonstens historiska utveckling.

År 1793 utsågs en särskild våning i kungl. slottet till »museum regium»
och samlingarna stannade där till 1866, då de flyttades till det då nybygda
nationalmuseihuset på Kyrkholmen. 

***

Upp för den monumentala trappan, med afgjutningar af Partenonfrisen 
i Athen, stiger man till öfra våningens vestibul och finner sig
där omgifven af några bland den antika verldens märkligaste 
bildhuggarverk, visserligen endast i gipsafgjutningar, men tillräckligt
upplysande om originalens konstvärde, endast alltför fåtaliga för att bilda
något tillfredsställande helt.

»Plats för freskomålningar» står det här på väggen, liksom i
nedra förstugan, men freskerna ha ännu ej visat sig.  Ännu skämtar
man om den plats, som beredts för dessa målningar och som nu i
ett par och tjugu år stått ledig.

Den 4 nov. 1887 utfärdades en inbjudning till svenska konstnärer, och
före täflingstidens slut, den 15 april 1888, inkommo fem olika förslag till
ornamental dekoration af inre arkitekturen i museibyggnadens trapphus, och ett pris
samt ett accessit utdelades; men den 2 febr. 1888 utfärdade museets nämd en
inbjudning till täflan om utförande af eskisser i 1/10 skala för monumentala 
väggmålningar å trapphusets fyra väggytor.  Vid täflingstidens utgång den 31
december 1888 hade från fem konstnärer inkommit sju förslag, och tre pris
utdelades — till prof. frih. G. Cederström, målaren C. Larsson och professor M.
E. Winge — men därmed är frågan ingalunda afgjord, och ännu är »platsen»
icke upptagen.

Komitén, d. v. s. den förstärkta museinämden, ingick i mars 1889 till k.
m:t med en skrifvelse, i hvilken den anhåller om tillstånd att träffa aftal med
frih. G. Cederström och hr C. Larsson om utförande af kartonger i större skala
efter de prisbelönade skisserna, hvilka kartonger skola underställas k. m:ts
pröfning.  Dessa kartonger afse endast ett par af väggfälten. Till de återstående
skulle ny täflan utlysas. 

Från de antika bildhuggarverken förflyttar man sig plötsligt midt
bland den nya tidens svenska konst, om man träder in i kupolsalen.  
Där ser man Molins »Bältespännarne», Cederströms »Karl den tolftes
likfärd», v. Rosens »Nordenskiöld» och ett stort antal andra taflor af
nu lefvande svenske mästare.  Där utställas också under någon tid
före hvarje inköp de arbeten som hembjudits, och allmänheten tränges
omkring dem, granskar dem, uttalar sitt gillande eller sitt förkastande,
men det är icke sagdt, att dessa omdömen utfalla i samma riktning
som inköpsnämdens.

Kupolsalen har på ena sidan till granne den italienska, på andra
sidan den svenska salen, samt midt emot, på andra sidan trappuppgången, 
gravyrsalen omgifven af nederländska salen och franska
salen, alla dessa med tillhörande kabinett.  Öfver alt finner man
besökande, men de flesta dock bland de fosterländska konstverken.

Svenska staten har mer än 4,000 målningar, men de finnas ej alla i
nationalmuseet, utan till en del äfven i kungliga slott och andra offentliga
lokaler.  Museet har bort åt 1,400, och bland dem omkring 200 i vattenfärg 
och kritor.  De äldsta samlingarna funnos i de kungliga slotten på 1500- och 
1600-talen och tillhörde den kungliga familjen.  Huru en tafla öfvergått ur
en kungl. enskild samling till statens är ofta omöjligt att uppgifva, men antagligt 
är, att en stor del af nationalmuseets äldsta samling ursprungligen funnits
på slotten.  Vill man studera tafvelsamlingens historia åtminstone från Carl 


Gustaf Tessins’ tid, skall man läsa N. F. Sanders arbete »Nationalmuseum,
bidrag till tafvelgalleriets historia» samt Georg Göthes »Nationalmusei tafvelsamling, 
beskrifvande förteckning», hvars första afdelning omfattar utländska
(icke-nordiska) mästare.  Dessa båda arbeten äro af högt värde och ha tillvunnit sig
äfven främmande konstkännares uppmärksamhet.  Dr. Göthes »beskrifvande
förteckning» finner man med loford omtalad i utländska konsttidskrifter.

De besökande som nöja sig med en kort förteckning öfver tafvelsamlingen
finna äfven en sådan till salu i museet, nu i trettonde upplagan, redigerad af
e. o. amanuensen E. Folcker, en klar och tillförlitlig vägledning.

Huru många besöka museet?  På söndagen vanligtvis omkring 2,000
personer.  Under år 1888 var antalet på fridagarne 40,342, på betalningsdagarne
7,038, och dess utom 4,898 af personer med frikort till inträde på hvilken dag
som hälst, således i alt 52,278.  Detta var något mindre än 1887, då antalet
uppgick till 57,956 besök, och år 1886 med 55,082, men högre än 1885 (48,079)
och 1884 (42,617).  Minskningen 1888 tillskrifves dels den stora nordiska
utställningen i Köbenhavn, dels den för lustresor föga inbjudande väderleken
under sommaren.  Under vanliga förhållanden utgöres flertalet af dem som
sommartiden besöka museet icke af stockholmare, utan resande.  I augusti och
september bruka besöken vara talrikast.  År 1888 utgjorde de i augusti 6,359 och
i september 6,623.  Oktober 1888 var ej häller ofördelaktigt stäld i afseende på
besök.  Siffran gick då upp till 5,951, men sjönk i december nedtill 1,880.  Det
höga antalet besök i september och oktober 1888 torde mest ha berott af att
J. Kronbergs tafla »Drottningen af Saba» då visades och besågs af öfver 7,000
personer. 

Kommer man en betalningsdag upp i tafvelsamlingen, finner man
åtskilliga kopierande.  De flesta måla af landskap, i synnerhet
nordiska mästares.  Den tafla som allra mest afbildats är den norske
målaren Rasmussens »Utsigt från Hardanger», som under åren 1881—88 
kopierats nittio gånger.  Sist nämda år målades den tretton gånger.  
Därnäst 1888 kom den norske målaren Jacobsens »Vinterlandskap»,
nio gånger, och Törnås »Vårlandskap» sju gånger.  Året förut hade
sist nämda tafla kopierats tio gånger, men då hade Wahlbergs
»Månskenslandskap» anlitats elfva gånger.  Detta torde bidraga till
kännedomen om den rådande smaken.

Af tillåtelsen att kopiera i tafvelsamlingen begagnade sig 92 personer år
1888, af hvilka 60 voro fruntimmer.  De utförde 188 kopior efter 92 olika
konstverk, de flesta svenska, därnäst norsk-danska, nederländska, italiensk-spanska 
och franska.  Af alla de taflor som 1888 kopierades minst fyra gånger
voro blott två figurmålningar, nämligen Höckerts »Svensk krigare» och det efter
Velasquez original i Doriapalatset i Roma kopierade porträttet af påfven
Innocentius X.

Ur handtecknings- och gravyrsamlingen utlemnades på tisdagar och fredagar 
1888 till genomseende 368 nummer, men 408 år 1887, 549 år 1886 och
537 år 1885. 

Nationalmuseets konstafdelning ledes af en nämd af fem personer, 
bland hvilka museets intendent och dess konservator, men för
bestämmande af hvilka bland hembjudna arbeten böra föreslås k. m:t 
Interiör från Nationalmuseum.
till inköp tillsättes en särskild inköpsnämd.  Denna består af
museinämden samt tre af konstakademien utsedde personer med tre
suppleanter, alla ledamöter af akademien, och tre andra personer med tre
suppleanter valda af museinämden, följaktligen en jury af elfva
personer.

G. Upmark.

Konstakademiens intendent är, sedan 1880, dr G. Upmark,
värderad konstkännare och författare af arbeten inom konst- och
konstslöjdliteraturen.  Såsom konservator tjänstgör professor P. D. Holm,
den bekante landskapsmålaren.  Ordinarie amanuenser äro d:r G.
Göthe och dr L. Looström, båda utgifvare af åtskilliga böcker och
uppsatser på konst- och konstslöjdområdet.  Intendenten afgifver hvarje
år berättelse om statens konstsamlingars tillväxt och förvaltning.  
Äfven de e. o. amanuenserne äro flitiga författare samtidigt med att
de egna insigter och möda åt samlingarnas vård.  Så har e. o. amanuensen, 
hofintendenten dr J. Böttiger bland
annat skrifvit om »Två tyska renässansarbeten 
i Sverige» samt utgifvit ett
ganska dyrbart verk om »Bronsarbeten
af Adrian de Fries i Sverige», hvilket
dock trycktes i endast 150 exemplar
och därför torde vara föga kändt utom
för en mindre krets af konstälskare.  
E. o. amanuenserne, lektor H. R. Huldt,
C. A. Ossbahr, museets sekreterare,
och E. Folcker ha bland annat bidragit 
med katalogiseringar af samlingarna.

Arbetet inom museet är ganska
träget och ökas stundom af åtskilliga omflyttningar samt ännu mer
af de utgallringar som företagas. En sådan har under senare år haft
till följd att bort åt hundra taflor såsom mindre värdefulla aflägsnats
ur samlingarna.

Museets konstafdelning åtnjuter ett ordinarie statsanslag af 47,350 kr. och
inkomsterna jemte extra anslag, inträdesafgifter, räntan på en af fröken J. S.
Giesecke skänkt fond, m. m. uppgingo 1888 till 69,147 kr.  Utgifterna voro 69,453
kr., men då behållningen från 1887 utgjorde 33,027 kr., återstod i behållningen
till 1889 likväl ett par och tretio tusen kr.  Intendenten uppbär i lön 4,000 kr. 
och 2,000 i tjänstgöringspengar; hvardera amanuensen har i lön 1,800 och i
tjänstgöringspengar 1,200 kr.  Lönen kan efter fem år höjas med 500 kr. och
efter tio år med ytterligare 500 kr.  Konservatorns arvode är 1,200 kr.  
Sekreteraren har 800 kr. och kamreraren 400 kr.  Till konstsamlingarnas ökande
användes en god del af museets inkomster.  De för inköp utbetalade medlen under
1888 uppgingo till 23,284 kr. 

***


Kongl. akademien för de fria konsterna står det på en tämligen
stor byggnad med flyglar och anspråk på monumental karaktär, hvilken 
ligger vid Fredsgatans västra ände och bildar hörn åt Rödbodtorget.  
Det enda som angifver byggnadens ändamål äro fyra på
hufvudsidan anbragta figurer af Qvarnström, föreställande målare-,
bildhuggare-, byggnads- och gravyrkonsterna samt åtskilliga
porträttmedaljonger af bekanta konstnärer.  Men inom den byggnadens
murar ha under de senaste hundrafemtio åren nästan alla svenska
idkare af bildande konst fått sin utbildning.

Denna stiftelse är den äldsta af alla svenska akademier och hade såsom
inledande orsak en ritskola, uppsatt af de till slottsbyggnaden inkallade utländske 
konstnärerne, men inrättades under namn af målare- och bildhuggareakademien 
af C. G. Tessin den 10 mars 1735, ehuru uti inledningen till akademiens
först 1773 tillkomna statuter uppgifves, att konung Fredrik den förste var
grundläggaren redan 1734.  Akademiens nu varande namn är från 1810 och hennes
senaste »förnyade och af kungl. maj:t faststälda» stadgar äro af den 13 maj
1887, men undervisning har där meddelats ända från 1735, fastän i början
endast som i en vanlig ritskola.

Lokalen var först i öfversta våningen i kungl. slottet, hvarifrån
modellskolan 1751 flyttades till nedersta våningen och 1770 till nordöstra flygelns
bottenvåning, där museum sedan inhystes.  År 1773 måste akademien skaffa
sig lägenhet i Rosenadlerska huset, nu Stockholms stads brandförsäkringskontor,
vid Mynttorget.  Då tyckte »öfverdirektören vid kronans och alla styckgjuterier
i riket» Gerhard Meijer icke kunna på bättre sätt använda »sitt egande aflinge
stenhus på Norremalm, vid sjön Mälaren och det s. k. Röda bodtorget» än att
öfverlåta det till akademien, hvilket ock skedde genom gåfvobref af den 18 maj
1775, och i det huset bor akademien ännu.

Enligt hvad man ännu i latinsk inskrift kan läsa på stora förstugans vägg,
bygdes huset af Axel Sparre 1671 och 1672 efter ritning af Nicodemus Tessin,
»architectus regius et civitatis consiliarius».  Denne Axel Carlsson Sparre, den
sjunde i ordningen af Stockholms öfverståthållare, lemnade efter sig tretton
barn, hvilka sålde huset på auktion, då det inropades af grefve Nils Bielke,
hvarefter det genom köp öfvergick på andra händer, men återkom i Bielkeska
familjens ego och brann i den stora eldsvådan 1751, hvarpå tomten såldes till
presidenten Erland Broman, hvilken i sin ordning sålde den till Gerhard Meijer
som bygde upp huset och efter ett par årtionden skänkte det till målareakademien, 
men med vilkor att i sin lifstid uppbära hyrorna samt att om akademien
framdeles skulle af någon händelse upphöra att begagna det samma eller om
det användes till något annat allmänt eller enskildt behof, skulle akademiens
rätt dertill upphöra.  Det skulle i så fall komma att tillhöra Meijers äkta
manliga afkomlingar eller, om sådana ej funnes, tillfalla frimurarebarnhuset.

På 1850-talet tillbyggdes öfversta våningen i hufvudbyggnaden och flyglarna
ökades äfven med en högre våning.  Öfningssalarne kunde dock icke erhålla
det utrymme som fordrades, och omkring tjugu år efter tillbyggandet hyrdes
rum för målareafdelningen i det hus vid Kungsträdgården och Västra Trädgårdsgatan 
som vanligen kallas »Konstföreningen», men tillhör »atelierbyggnadsaktiebolaget».  
Huset vid Rödbodtorget är nu gammalt, obekvämt och otillräckligt 
för akademiens behof, hvarför länge varit fråga om dess ombyggande. 


Förslag därtill är ock upprättadt, hufvudsakligen i öfverensstämmelse med frih. J.
Nordenfalks idé samt med fullständig ritning af prof. Grundström, men det
förslaget hvilar i lugn i ecklesiastikdepartementet. 

Inom den obeqväma byggnaden har akademien sin egen akademiska 
lägenhet och större delen af sin undervisningsanstalt, ty hon
är en akademi som håller skola.  I förra afseendet har hon sin stora
sessionssal, som är prydd med ett betydligt antal porträtt, små och
stora, från och med Karl den elftes regering, långt innan akademien
inrättades och ända till vår tid, konstnärer och öfriga akademiledamöter.  
Det är en intressant samling som lemnar godt tillfälle att
studera det svenska porträttmåleriets olika skeden under ett par
hundra år.  Tager man därjemte alla de s. k. »receptionsstyckena» i
betraktande, förvarade i en annan lägenhet och som äro gåfvor af
akademiens nyvalde ledamöter, kan man
ytterligare öka sin kännedom om vår
konstutveckling åt minstone under ett hundra
år.  Allmänheten kommer dock icke åt
dessa samlingar, hvarför de nämda
studierna icke gå så lätt för sig.

Akademien kan ha en kansler, då
k. m:t finner för godt att förordna en
sådan, men har f. n. ingen, hvaremot det
alltid har en preses, en vice-preses, en
sekreterare, en räkenskapsförare och en
bibliotekarie, och utgöres akademien nu
af femton (af hvilka f. n. fyra af kungl.
huset) svenska hedersledamöter och fyrtio svenska ledamöter (af
hvilka fyra fruntimmer) samt norska och utländska hedersledamöter 
och ledamöter, äfvensom agréer till obestämdt antal.  År 1888
utgjorde samtliga ledamöters och agréers antal 156.  Den äldste
ledamoten, arkitekten J. F. Åbom, invaldes 1850.  Bland främlingarne
är H. Gude äldste ledamoten, invald 1852.

Svensk ledamot bör inom fem år till akademiens samlingar
aflemna ett af honom utfördt konstarbete, de ofvan nämda 
»receptionsstyckena».  Svenska konstnärer som äro ledamöter i akademien ha
nu mera titel af kungl. målare, bildhuggare, arkitekt eller medaljgravör.  
Förr kallades de t. ex. »kungl. hof- och landskapsmålare», »kungl. hof- och 
statybildhuggare», o. s. v.

J. Nordenfalk.

Preses och vice preses väljas af akademien för tre år bland
svenska hedersledamöter eller ledamöter och kunna återväljas.  
Öfverintendenten F. Dardel var preses i 21 år från 1864.  Nuvarande
preses, godsegaren frih. J. Nordenfalk, en af våra mest nitiska 
konstälskare, tillhör sedan 1875 hedersledamöterna och valdes till vice
preses 1877 samt till preses första gången 1885.  Samma år valdes
kanslirådet, dr F. Sander till vice preses, i hvilken egenskap han
visar ej mindre nit för den svenska konsten och personligt omhuldande
af konstnärerna.  D:r Sander har, vid sidan af ämbetsmannens trägna
sysselsättningar, sina poetiska arbeten, flitiga
forskningar i den nordiska gudaläran och
sina Eddastudier, utvecklat stor verksamhet
såsom konstkännare och konstfrämjare, hvilket
han också, efter i främmande land idkade
konsthistoriska studier, hade tillfälle visa under
de åtta år han såsom amanuens vid nationalmuseet 
deltog i samlingarnas ordnande och
bearbetande samt då han där någon tid var
t. f. intendent.

F. Sander.

Söker man akademiens sekreterare i
tjänsteärenden, begifver man sig någon
förmiddag kl. 11—12 en trappa upp i östra flygeln.  
Där bodde i många år professor Scholander, som var sekreterare från
1868 till sin död 1881, och där bor nu akademiens ständige
sekreterare, intendenten, f. d. professorn vid Tekniska högskolan, A. T.
Gellerstedt.  Acharius, den diktande Scholander, hade mycket
gemensamt med A. T. G., Gellerstedts poetiska märke.  De ha begge idkat
skaldskap, målat akvareller, undervisat i byggnadskonst, varit
intendenter i öfverintendentsämbetet och skött
konstakademiens skrifven, och med undantag af den
nämda undervisningen sköter hr Gellerstedt det
samma fortfarande.  Både den döde och den
lefvande konstnären måste räknas till våra rikast
begåfvade och, oaktadt den mångartade
sysselsättningen, till de mest helgjutna
konstnärsnaturerna.

A. T. G. Gellerstedt.

I hufvudbyggnadens bottenvåning till vänster
är boställe för den tjänsteman som vanligtvis
kallas »akademiens direktör», men egentligen är
direktör för »det under akademiens inseende stälda
läroverket».  Denna lägenhet bebos ännu, enligt enskild öfverenskommelse, 
af professorn, grefve G. von Rosen, hvilken 1887 på egen begäran
upphörde att vara direktör, men förut ordnat bostaden på ett sätt,
som höfves en så framstående konstnär.  Sin atelier har grefve Rosen
dock icke här, utan vid Målaregatan, ett namn som icke har det 
ringaste att göra med målarkonsten, men som kanske efter i fråga
varande atelier kan varda mera berättigadt.

Hos G. von Rosen.

»Direktören», som väljes af akademien bland dess röstegande
professorer, är nu mera A. Malmström, han som målat så många
bistre nordiske gubbar och så många blida, älskvärda barnanleten,
den nordiska sagans och barndomens konstnär, Fritiofs och Fänrik 
Ståls bildskildrare, sedan ett par och tjugu år professor vid akademiens 
läroverk i figurteckning och målning. 

Ordinarie professorer voro vid början af 1889: A. Malmström, G. von
Rosen, J. Börjeson, G. Cederström, P. D. Holm, C. Grundström och C. Curman.  
Vice professorer: M. E. Winge, G. Saloman, A. Törnqvist, A. Wahlberg, G. W.
Palm, G. Dahl, J. Kronberg och C. G. Hellqvist, men af dessa var Palm tjänstfri
samt Wahlberg, Kronberg och Hellqvist icke boende i Sverige.  Särskilde
lärare voro M. E. Winge i antikritning, P. H. Henriques i perspektiv- och
skugglära samt T. Ericsson i konsthistoria.

De fem professorerne i målning, modellstudium och högre byggnadskonst
åtnjuta hvardera 2,000 kr. i årlig lön, de två i landskapsmålning och anatomi
samt läraren i antikritning hvardera 1,500, läraren i perspektiv 600, men dess
utom uppbära de två professorerne i målning och professorn i byggnadskonst
hvardera 2,000 kr. i tjänstgöringspengar samt de två professorerne i
modellstudium 1,000 hvardera, professorerne i
landskapsmålning och anatomi samt läraren i
antikritning 500 hvardera och läraren i perspektiv 400
kr.  Läraren i konsthistoria har icke fast lön, men
1,500 kr. i arvode, och de af professorerne och
lärarne som icke uppbära mer än en aflöning å
akademiens stat få ålderstillägg efter fem och tio
års tjänstgöring.  Direktören har utom sin
professorslön ett arvcrde af 1,500 kr.  Sekreteraren
åtnjuter 1,500 kr. och, liksom direktören, fri
bostad; räkenskapsföraren (kassaförvaltaren) 500 och
bibliotekarien 800 kr. 

A. Malmström.

Dessa lärarekrafter ökas stundom med extra,
och dess utom finnas i akademiens stat upptagna
fem konstnärsarvoden à 600 kr., hvilkas innehafvare 
utses genom val bland konstnärer i de konstarter 
som icke ega ordinarie representanter vid läroverket, såsom porträtt-,
genre-, djur- och marinmålare samt medalj- och koppargravörer.  Tiden för
innehafvandet är fem år, men kan förlängas med lika lång tid.  Innehafvarne kunna
icke tagas bland dem som uppbära lön eller arvode å akademiens stat och
skola vara bosatta i Stockholm samt hemma hos sig meddela råd och upplysningar 
åt yngre konstnärer och till akademien aflemna redogörelse för sin
verksamhet.

Utom ett statsanslag å 61,300 kr., har akademien en egen fond, bestående
af kapital, hyresinkomster och räntor.  Under akademiens vård äro också stälda
tio donationsfonder för resestipendier och belöningar.  Af statsmedel lemnas
resestipendier å 3,000 kr. hvardera till en bildhuggare, en historiemålare och en
arkitekt, hvilka understöd bibehållas i tre år och kunna förnyas under ytterligare
två.  Af Jenny Lindska resestipendiet å 3,000 kr. understödes för ett år en
målare, bildhuggare eller arkitekt, och af Dahlgrenska donationen erhåller en
genremålare resestipendium för ett år å 3,000 kr.  Af samma fond finnes ock
ett studiestipendium under ett år å 1,000 kr., af Beskowska donationen ett
sådant å 500, af Kinmansonska å 400 samt af Ribbingska å 300 kr.

Det händer, att akademien på sin högtidsdag, som nu mera infaller i maj,
utdelar ända till tre kungl. medaljer, minst lika många andra medaljer samt ett 


tjog penningbelöningar till ett sammanlagdt belopp af 2,500 kr. och studieunderstöd 
å 100 till 200 kr. för tillsammans 1000 kr.

Såsom understöd åt elever och unga konstidkare utgå årligen i rundt tal
icke mindre än 22,000 kr., hvaraf ungefär hälften omedelbart genom akademien. 

Det nyaste reglementet för akademiens läroverk stadgar höjda
skolkunskapsfordringar för dem som söka inträde vid skolan för målare- och 
bildhuggarekonst, utsträckning af tiden för undervisning i
landskapsmålning och en väsentlig ökning af studiet i modellering efter
lefvande modell.  Detta utgör till samman en betydande förändring
och ett vigtigt framsteg i jämförelse med ej blott sådana förhållandena 
voro för några årtionden sedan, utan äfven sådana de visade
sig helt nyligen.

Länge tålde det innan färgen gjorde sitt inträde i akademiens
undervisning.  Lärjungarne tecknade i »principen», en konstens
småbarnsskola för gossar och ynglingar — om flickor kunde aldrig vara
fråga — och i »antiken» efter gipsafgjutningar, i »modellen» efter
lefvande förebilder, men endast tecknade.  Det var under Boklunds
direktörskap som undervisning äfven i målning infördes.  Redan förut,
under det Qvarnström var direktör, lemnades fruntimmer tillträde till
undervisningen.  Af målare- och bildhuggareskolans lärjungar utgöra
nu ofta de kvinliga tredjedelen.  Med skolan för byggnadskonst går
sammanlagda antalet af akademiens lärjungar vanligtvis till
omkring sjutio.

Det är således de som i en framtid skola hålla den svenska
bildande konsten uppe på den höjd, dit akademien skulle ha lyft henne.

»Nej, det går icke», utropade för några år sedan ett antal
konstidkare, mest unga.  »Akademien lyfter icke konsten.»  Det var ej
första gången man hörde missnöje med den inrättning som skall ha
till sitt förnämsta mål att främja konstens högre utveckling.  Ett
sådant har försports alt från akademiens första tid och fortplantats
slägte efter slägte, d. v. s. att så snart de som förut tadlat »gubbarne
i akademien» hunnit själfva till lärareplatserna och ledamotskapet, ha
de i sin ordning gjorts till föremål för samma slags tadel.

Men i medlet af 1880-talet skedde ett skarpare utbrott än någonsin 
förr.  De unga klagade ej blott öfver slentrian, utan ock öfver
kotteriväsen, af hvilket de konstnärer som ej äro ledamöter af
akademien skulle erfara trycket, och det dermed förenade favoritsystemet,
som skulle ha förledt akademien att slösa understöd på den ena unge
konstnären, under det den andre lemnats utan hjälp eller afspisats
med en obetydlighet.  De som tänka olika med akademiens flertal
och idka konsten på ett annat sätt utsattes, hette det, för förföljelser.

Annorlunda kunde förhållandena ej vara, klagade de missnöjde 
vidare, då det ej fans någon kontroll öfver akademien, utan hon
kontrollerades endast af sig själf, under det hon kompletterar sig med
egna löntagare.  Många ledamöter äro ock i utlandet, och de allmänna
sammankomsterna bevistas sällan mer än af aderton eller tjugu
ledamöter.

Några och åttio konstnärer och konstnärinnor, bland hvilka rätt
många af våra förnämsta bland de yngre, undertecknade 1885 en
skrifvelse, hvaruti de uppsade akademien all tro och lydnad och
förklarade sig vilja främja konsten på fullt allvar.  Det var opponenternas 
käcka skara, af hvilka åtskilliga visserligen icke tillhörde
Stockholm, men dock varit af stort inflytande på våra stockholmska
konstförhållanden.  Bland klagomålen mot akademien var äfven det, att
hon icke på många år anordnat någon utställning.

Samma år som »opponenterne» framträdt, togo konstnärerne
själfva om hand en uppvisning af nyaste konstverk, och så uppstod,
i april 1885, den utställning, som under namnet »Från Seinens strand»
väckte så stor uppmärksamhet.  Där voro aderton svenska konstnärer
representerade med hundra arbeten.  Vid den utställningen syntes den
första svenska illustrerade katalog.  Namnet härledde sig däraf, att
utställningen anordnades af en del svenska konstnärer som studerat
i Paris och hade fransk konst att tacka för mycket af sin utveckling.

Sedan ett par årtionden fara de unga svenska konstnärerna till
Paris, liksom de under ett par föregående årtionden foro till Düsseldorf, 
och det är fransk konst de studera, då deras företrädare
studerade tysk.  Men opponenter mot akademien kunna finnas både
bland svenska parisare och düsseldorfare.

Redan hösten 1885 åstadkoms »Opponenternas utställning», till
hvilken öfver femtio konstnärer anmälde sig så väl af våra
hemmavarande som af den svenska kolonien i Paris samt äfven några gamla
i Düsseldorf.  De utstälda arbetena uppgingo till ett hundra femtio
och väckte mycket bifall.

Opponenterna hade ingått till kungl. maj:t med begäran, att
konstakademien skulle undergå en tidsenlig omorganisation och att till det
ändamålet skulle nedsättas en komité, till hälften vald ur akademien
och till hälften bland petitionärerna.  Då denna begäran afslogs,
bildade opponenterne, under konstutställningen i Göteborg, i augusti
1886, ett fast sällskap med namn af konstnärsförbundet, hvars syfte
angafs vara att »motarbeta alla otidsenligheter som kunna skada och
främja alla reformer som kunna anses gagna vår inhemska konst
och konstindustri.»  Bland de medel som skulle användas för höjandet
af konst och konstsinne voro också större, periodiskt återkommande
utställningar, och en sådan anordnades åter af konstnärsförbundet 
redan i oktober 1886, till hvilken några och åttio konstnärer
anmälde sig.

Så stå sakerna ännu 1889.  De bildande konsternas idkare i
Stockholm äro delade i två läger, det akademiska och konstnärsförbundets, 
och ingen medlem af det senare mottager några utmärkelser
från det förra.  Bland orsakerna till splittringen ingår äfven olikheten
i konstriktning, den s. k. akademiska och realistiska eller naturalistiska, 
med en och annan släng af »impressionismen», men detta är åt
minstone icke enda orsaken, knapt den mest verkande.

Konstnärsförbundet är nu ett fullt ordnadt samfund med ordförande, 
landskapsmålaren O. Arborelius, och sekreterare, arkitekten C.
Möller, både manliga och kvinliga medlemmar till ett antal af
närmare ett hundra, med tre ordinarie sammankomster om året samt
extra sammanträden, då så behöfs.  En särskild afdelning af förbundet 
fins i Paris, med Hugo Salmson till ordförande.  Dess utom finnas
ombud i Göteborg, Düsseldorf, London och ledamöter spridda litet
hvarstädes, alla med rätt att göra sin röst gällande.

Det är ett förbund med mycket allvar, men som ej häller
föraktar att njuta af lifvets glädje och därför efter hvarje sammankomst
fortsätter samvaron under ett muntert sällskapslif och som firar
utställningens öppnande med en festmiddag, där stämningen brukar vara
angenäm och lifvad.  Ofta har förbundet särskild anledning till glädje,
då någon medlem utmärkt sig, och det ställer då gärna till en fest.  
Medlemmarna taga ej emot någon utmärkelse från akademien, sade
vi nyss, men af konungen låta de gärna uppmuntra sig.

En konstnärsförbundsbroder har för öfrigt hvarken lättare eller
svårare än en akademiker att sälja sina arbeten.  I allmänhet säljes
föga i Stockholm.  Vi ha redan i ett föregående kapitel vidrört den
saken.  Och likväl alstras icke få konstverk i vårt samhälle.  De
utställas och utbjudas i nationalmuseum, i konstföreningen, i Blanchs
konstsalong, i boklådorna och äfven i cigarrbodarne.  Bästa marknaden 
göra de kanske alt annat än konstnärligt utförda taflor som
säljas på Norrbro.  Ofattligt, men sant är, att dessa finna köpare äfven
bland personer som vilja anses som bildade samt till och med bland
ganska förmöget folk.  Förnämsta afsättningsplatsen för verkliga
konstverk är konstföreningen.  Äro arbetena af större värde, händer det,
att de köpas af staten.  Lyckas icke konstnären att sälja på något af
dessa ställen, samlar han i hop några af sina arbeten och ställer till
lotteri på dem.  Det är ett ofelbart sätt, mycket säkrare än att vända
sig till konstföreningen.

***


Det är på söndag middag, som konstföreningen har stor
mottagning, i synnerhet mellan oktober och maj.  Då strömmar folket
icke blott till nationalmuseum, utan äfven till atelierbyggnadsbolagets
hus, i hvilket Blanchs kafé innehar bottenvåningen, konstföreningen
bor en trappa upp och konstakademien förfogar öfver ateliererna i
öfversta våningen.  Klockan ett öppnas dörren, men redan före den
timmen stå ofta många väntande i förstugan, och på slaget tränga de
in i förrummet, där vaktmästaren står och kasserar in 25-öres
slantar.  Föreningens medlemmar erlägga ingen afgift, ty de betala
antingen 10 eller 15 kr. i årligt bidrag.

Interiör från Konstföreningen.

Och så sprider sig skocken i stora utställningsrummet som
genom lösväggar är deladt i tre särskilda afdelningar.  Nu gäller det att
se alt så grundligt som möjligt på ett par timmar.  På den tiden
skall man hinna beundra Olof Hermelins landskap — något af dem
finnes alltid på utställningen, ofta flere — Kallenbergs kor och får,
Gellerstedts och Regina Kylbergs läckra akvareller, August Jernbergs
saftiga stilleben, Palms intressanta italienska minnen.  Palm var en
af de allra första som stälde ut i konstföreningen för några och femtio
år sedan, men ännu saknas icke nya alster af hans pensel.

Så skall man försöka sätta sig in i de unga målarnes uttryckssätt, 
hvilket kanske icke är så begripligt för gamla 
konstföreningskunder, som i årtionden gått och sett på konventionela månsken och
»fint arrangerade» norska fjordar, hvilka icke tala alldeles samma
språk, som Schultzbergs, Genbergs, Flodmans († 1888) och de andra
ungas landskap i de ljusa, lätta tonerna.

Man må säga hvad man vill om konstföreningens fel och
svagheter, så har hon dock gifvit oss tillfälle att lära känna de olika
riktningarna af vår bildande konst i olika tider, alt ifrån Wickenbergs
och Wahlboms dagar, och på samma gång har hon hjälpt mången
ung konstnär att betala hyra och skaffa sig litet mat, så vida det
räcker så långt sedan han betalt räkningen hos färghandlanden och
bjudit kamraterne på ett glas.  Å andra sidan kan ej nekas, att
konstföreningen med sin ej alltid så kritiska välvilja lockat en och annan
ungdom in på en väg som han aldrig bort beträda, liksom föreningen 
dragit på sig en mängd dilettantarbeten, hvilka en god del af
allmänheten går och inbillar sig vara konstverk, ett ingalunda godt
inflytande på denna allmänhets smak.

Måndagen är konstföreningens hälgdag, ty då är utställningen stängd,
men på veckans öfrige dagar har man från klockan elfva till tre och
om somrarne till fyra godt tillfälle att i lugn betrakta konstverken.  
Besökande träffar man alltid, men vanligtvis är det aldrig mycket folk
på utställningen de dagarne.

Många gånger ha försök gjorts att anordna aftonsamkväm i
föreningens lokal, och för femtio år sedan lära sådana också ha egt rum
någon tid hvarannan vecka för att lemna konstnärer och konstälskare,
i synnerhet konstköpare, tillfälle att sammanträffa; men det räckte
ej länge.

Då och då togs idén upp igen.  För tretio år sedan, då
konstföreningen ännu hade sin lägenhet i arffurstens palats, anstäldes också
sådana försök.  Då satt Scholander där regelbundet och sökte hålla
konstsamtalen vid lif, under det han ritade roliga gubbar, men det
hjälpte icke.  Senare försök ha haft lika liten framgång.  Föreningens
medlemmar ha icke infunnit sig i tillräckligt antal.  Kanske att de
tagit miste om våning och stannat på nedre botten.

»Om måndag är det inköp», säger vaktmästaren Andersson, som
infinner sig hos inköpsnämdens medlemmar och öfverlämnar en
kallelselapp.

»Nu igen!» utropar nämdemannen, hvilken tycker att inköpen
komma alt för tätt, ehuru de aldrig varit flera än fyra om året.  »Jag
vet ej, om jag får tid.»

Men vaktmästaren är ihärdig och släpper icke, förr än man på
hans lista skrifver »kommer».  Och så måste man gå dit naturligtvis
först en gång, hälst flera gånger, för att på förhand göra sig bekant 
med de arbeten som »hembjudits».  Det är en vacker skara, åtminstone 
en stor, och tid tager det att riktigt ärligt göra sig förtrogen
med dem.  Så kommer själfve inköpsdagen.

Man infinner sig i lokalen, hvilken då är stängd för
allmänheten.  Där samlas de sju styrelseledamöterna och de tolf
medlemmarna af inköpsnämden.  De se betänksamma ut.  Skattmästaren har
förklarat, att till inköp för denna gång ej kan afses mer än t. ex.
4,000 kr.  Hvart skall det taga vägen?  Två hundra arbeten äro
hembjudna, d. v. s. att minst ett hundra konstnärer göra anspråk på
föreningen samt att af dem minst åttio skola tillbakavisas.  Under
sådana förhållanden är det just icke något lustparti att vara med i
konstföreningens inköpsnämd.  Styrelsens fyra professorer blicka
vemodigt på generalen, hvilken för dem an.

Det är alltid en förnämlig man som är ordförande.  Den förste var den
varme konstälskaren, grefve A. G. Bielke.  En tid var Baltzar Bogislaus v.
Platen föreningens ordförande, sedan var det riksmarskalken, grefve A. F.
Gyldenstolpe, så under tolf år (1865—77) grefve G. Trolle-Bonde, efter honom
öfverintendenten F. Dardel, sedan generalmajor O. M. Björnstjerna, och nu är det
professoren, grefve G. v. Rosen. 

Man beslutar att använda de 4,000 kr., och med generalen i
spetsen drager nämden omkring i utställningslokalen, stannar
begrundande och öfverläggande framför hvarenda tafla och de få
bildhuggararbetena, väljer och vrakar.

Det är ett ansträngande arbete att gå omkring på det sättet och
hålla uppmärksamheten spänd samt söka välja i konstens intresse.  
Högst få af de hembjudna konstverken vinna enhälligt bifall.  I de
flesta fall måste deras öde afgöras genom omröstning som sker genom
händers uppräckande.  Det inträffar nog, att ingen enda hand höjes
till ett arbetes försvar.  »Jag ser inga armar!» utropar ordföranden
och går till nästa tafla eller skulpturverk.

Slutligen kommer man till de hembjudna målningar som icke
fått rum på väggarne och hvilka ofta utgöra flertalet.  Två
vaktbiträden bära fram den ena efter den andra och ställa dem på ett
staffli i så fördelaktig dager som möjligt.  Tafla efter tafla, dussin
efter dussin, undergå på det sättet noggrann granskning.  Man ser
representanter för hela den moderna svenska målarekonsten vandra
förbi, göra front och åter försvinna.

Ändtligen har man efter flera timmars arbete granskat dem alla
och satt en stor del af dem på förslag till den slutliga omröstningen.

Nämden och styrelsen, med generalen i spetsen tåga in i det allra
heligaste, konservatorns rum, där också föreningens boksamling och
handlingar förvaras.


Hvad som där föregår, yppas naturligtvis icke af en juryman.  
Så mycket kan han dock säga, att skattmästaren, som räknat igenom
priset på de upptagna arbetena och funnit, att detta går till åtskilliga 
tusen kronor mer än hvad föreningen kan för den gången
använda, höjer en varnande röst och erinrar, att de 4,000 icke må
öfverskridas.

Man skulle så gärna vilja köpa det och det konstverket.  Men
huru komma åt det, då man har så litet pengar?  Det har nog varit
uppköp, då föreningen kunnat använda ända till 7,000 kr., men det
hör till undantagen.  Nu måste man inskränka sig och söka att få
tag i det bästa för så billigt pris som möjligt.  Den slutna
omröstningen börjar och försiggår med hvita och svarta kulors nedläggande
i omröstningsurnan, läs: med hvita och bruna bönor som stoppas in
i ett konstföreningsbohag som har starkt tycke af en kaffekvarn.  Till
slut har föreningen på det sättet köpt kanske bara ett dussin arbeten
af de hembjudna två hundra.  Man känner sig icke väl till mods,
men nämden har gjort sin pligt.

Ute i tamburen hos vaktmästaren står kanske en ung konstnär
som satt hela sitt hopp på detta inköp.  Med ängslan i blick och oro
i röst söker han göra sig underrättad, om hans tafla är köpt.  Det
är hon naturligtvis icke, ty då skulle nämden ha haft mycket pengar
till sitt förfogande.  Den unge konstnären ser förtviflad ut, men så
får konstnärsstoltheten makt med honom.  Han går ut i staden och
förbannar inköpsnämden.  Han är tillbakasatt, förolämpad och vill
hämnas.

Det får man till tack för att man svettats under sex timmar med
ett inköp och sökt samvetsgrant fullgöra sin skyldighet.

Så kommer utlottningsdagen, den dagen som så många
föreningsmedlemmar längtat efter.  Styrelsen, konservatorn, sekreteraren,
vaktmästaren och hela hans familj ha haft ett förskräckligt arbete under de
föregående dagarne med att göra i ordning lottsedlarne, att smörja
lyckohjulet, repetera svängningarna, o. s. v.  Redan tidigt på den bestämda
dagen sitta ett par af styrelsen och konservatorn vid ett stort bord i stora
salen och börja den högtidliga handlingen.  Allmänheten företrädes
tills vidare af en konstälskare, som varit närvarande vid hvarenda
dragning i föreningen från och med 1850 och som följer akten med
den mest spända uppmärksamhet och gör sina noggranna anteckningar.  
Så börja tidningsreferenterna infinna sig.

Lyckans hjul svänges omkring.  Det är juldans för svenska
konsten.  Hvarje ledamot som betalar 15 kr. har erhållit tre nummer;
årsafgift af 10 kr. berättigar till två nummer, men därjemte har ledamot 
rätt att inbetala flera årsafgifter samt att lösa enkla lotter à 5 kr. 

»Nit, nit, nit!» låter det dagen i ända, då och då afbrutet af ett
vinstutrop.  Slutligen äro alla vinsterna utdelade, men då är det också
lidet långt på eftermiddagen.  Aftontidningarna ha icke hunnit med
att få in alla namnen, men de flesta stå dock i bladen.  
Föreningsmedlemmarne studera dem med stor uppmärksamhet.

»Inte står mitt namn i afton», säger hr X., konstälskaren.  »Vi
få väl se, om det ej kommer i morgon bittida.  Det vore väl
besynnerligt, om jag inte skulle vinna i år häller.»

Morgontidningarna meddela vinstlistan hel och hållen.  Hr X.
läser igenom den flera gånger.  Han vill ej tro sina ögon.  Hans
namn finnes icke bland de vinnande.

»Det är då outhärdligt», utropar han.  »Jag har nu i flera års
tid uppmuntrat konsten med femton kronor om året och ännu har
jag inte vunnit så mycket som en liten Zorn en gång!»

De sextio äro belåtna och anse konstföreningen vara en högst
aktningsvärd inrättning, men ett par tusen påstå föreningen vara den
eländigaste tillställning som någonsin funnits.  Vid dragningen 1889
kommer för första gången en ny anordning att tillämpas, hvarigenom
de vinnande kunna själfva och i den ordning särskildt utdragna
nummer utvisa välja bland de inköpta konstverken.

Stockholms konstförening stiftades 1832, hufvudsakligen genom grefve A.
G. Bielkes bemödanden, och hade till syfte att upparbeta allmänhetens smak
samt på samma gång bispringa konstnärerna genom att bereda afsättning åt
deras arbeten.  Därför skulle föreningen anordna »sammanträden af konstälskande
och bildade personer till öfverläggningar i alla artistiska ämnen», göra
utställningar af ej blott yngre, utan äfven äldre konstverk samt köpa arbeten af
lefvande inhemska konstnärer och utlotta de inköpta bland föreningens ledamöter.  
Denna verksamhet inskränkte sig sedermera alt mera till inköpet och utlottningen, 
och det är först på allra senaste tiden och sedan föreningen undergått
omskapningen 1887 som föredrag hållits.

I föreningens början och ända till 1852 hade föreningen kostnadsfri lokal
i arffurstens palats.  Mellan 1852 och 1868 begagnades dylik lokal i
konstakademiens hus, och sist nämda år flyttade föreningen in i atelierbyggnadsaktiebolagets 
vid Kungsträdgården samt fick sin nu varande lokal, för hvilken
erlägges 3,000 kr. i årlig hyra.

År 1882 firade konstföreningen sin femtioårsfest och kunde omtala, att
hon under det halfva århundradet köpt 3,288 konstverk.  Hon har ock utgifvit
föreningsblad i litografier, trägravyr och originaletsningar.

År 1887 sammansmälte Stockholms konstförening med Föreningen för
nordisk konst, hvilken verkat sedan 1858 och haft ända till 1,700 medlemmar.  
Namnet vardt nu Sveriges allmänna konstförening, och verksamheten vidgades
genom kretsföreningar, i landsorten och anordningar af utställningar på de orter
där sådana finnas.  Under 1888 var ledamöternas antal omkring 2,000.  Årsafgifter
äro af två slag, à 15 kr., som 1888 utgjorde 1,427 stycken, och à 10 kr., som gick
till ett antal af 672, men året förut voro båda dessa klasser betydligt talrikare.  
Under året anordnades fyra utställningar i st. f. den förut under flera år brukliga 


ständigt fortgående expositionen.  Till dessa fyra, af hvilka en var en
minnesutställning efter de aflidne målarne H. Birger, G. Brandelius, A. Nordgren, A.
Nordling, Hj. Sandberg och W. Wallander, inlemnades 548 arbeten, af hvilka
granskningsnämden antog 506.

Antalet besökande å de ordinarie utställningarna i Stockholm var 5,631,
hvilket var mer än året förut, och inträdesafgifterna uppgingo till 1,408 kr. i
st. f. 1,158 året förut.  Föreningens inköp hade omfattat 51 större konstverk, af
hvilka 4 skulpturarbeten, 39 oljemålningar samt 8 pastell- och akvarellmålningar,
och 20 mindre vinster.  Hela inköpssumman 1888 utgjorde 16,350 kr., men året
förut hade den summan gått till 20,960 kr.

Styrelsen utgöres af sju ledamöter och fem suppleanter.  Inköpen
verkställas af en nämd, bestående af styrelsens ordinarie medlemmar samt tolf inom
föreningen valda ledamöter, af hvilka åt minstone fyra skola vara konstnärer.  
Konservatorn var i många år äfven sekreterare, men nu mera finnes en
särskild sådan.  Den förre har ett maktpåliggande och tidsödande uppdrag mot en
lön af 1,500 kr.  Sedan 1883 innehafves tjänsten af genremålaren G. Hafström.  
Sekreterare är literatören K. Wåhlin, hvilken uppbär 500 kr. i årligt arvode.  
Kassaförvaltaren F. Norbin åtnjuter 300 kr. om året, men hans företrädare
F. C. Norbin, en af styrelseledamöterne, tjänstgjorde i tjugusex år utan något
arvode.

Såsom något anmärkningsvärdt kan anföras, att konstföreningen ännu aldrig
haft ett fruntimmer i sin styrelse eller i sin inköpsnämd, ehuru ett mycket stort
antal af ledamöterna hör till kvinnokönet samt att konstnärinnornas skara
ingalunda är ringa i vårt samhälle och de kvinliga konstvännernas smak visst icke
underlägsen de manliges.  Konstföreningen tvekar dock ej att mottaga kvinliga
ledamöters årsafgifter. 

***

Th. Blanch.

Den  konstnär som förut icke fick sälja sitt arbete i konstföreningen, 
gick då vanligtvis med det till föreningen för nordisk konst,
som ofta köpte det, men för en spottstyfver.  
Nu har konstnären i sådant fall ingen
annan utväg än att ställa ut arbetet i
något bokhandelsfönster, så vida det ej skulle
finnas en ledig plats i Blanchs salong.  Det
är en fin salong, som konstvännen icke
underlåter att besöka, när han hälsar på
i konstföreningen.  De äro grannar, dessa
konstsalar, ligga vägg i vägg vid
Kungsträdgården och täfla med hvarandra.  Det
påstås, att Blanchs salong varit en af
orsakerna, att konstföreningen börjat följa
med sin tid något bättre än förut, och nekas
kan ej, att det är i synnerhet Theodor Blanch
som gjort allmänheten bekant med nya storverk i konsten.  Hans
plats i nya Stockholm är därför icke utan betydelse. Sedan han 
först sökt tillfredsställa våra materiela behof, varit innehafvare af
operakällaren och därpå af det kafé som 1868 öppnades i våningen
under konstföreningen och ännu kallas efter honom, vid
verldsutställningen i Wien 1873 innehaft den svenska restaurationen i 
utställningsparken och därefter i Stockholm bygt Blanchs teater bredvid
Blanchs kafé, kom han, i början af 1880-talet att tänka på, det de
stockholmare som ej ha tillfälle att besöka främmande land aldrig få
se samtidens förnämsta konstverk.

Blanchs konstutställnings-salong.

»Den  bristen måste afhjälpas», sade hr Blanch, och så lät han
förvandla sin eleganta teatersalong till en lika elegant salong för de
bildande konsterna och inledde underhandlingar med utländska
konstnärer och konstverksegare, skydde ingen möda och inga kostnader
och lyckades på det sättet att, sommaren 1883, få ihop en utställning 
af i synnerhet franska taflor af stort värde.  Han har sedermera
i sin konstsalong anordnat den ena intressanta utställningen efter den
andra.  Så har man där fått se Munkaczys mästerverk »Kristus inför
Pilatus» och samme konstnärs »Kristus på korset», några af Makarts
mycket omtalade taflor, Aivasovskys målningar, den franska och den
tyska riktningen företrädda i ett stort antal arbeten, liksom stora
utställningar af svenska  konstverk, de redan nämda »Från Seinens 
strand», »opponenternas» och »konstnärsförbundets» samt till och
med konstakademiens.

Theodor Blanchs konstsalong är ett neutralt område för olika
konstskolor, en plats där man på ett ställe och inom kort tid kan
göra sig förtrogen med det mest utmärkande inom skiljaktiga
konstriktningar, en salong, dit det öfriga Europa kommer för att visa oss
hvad det i konstafseende kan ha att bjuda.

***

Det är klubb i afton.  Vi befinna oss i ett långt rum, så mycket
kunna vi se, till större delen upptaget af ett nästan lika långt bord,
och kring detta skönjas några otydliga linier af människoanleten, som
sväfva i molnen.  Det är tobaksrök som bildar molnen, tunga, nästan
ogenomskinliga och likväl verka de ej nedtyngande på sällskapet.  Det
hör man, och har man väl hunnit vänja sig vid denna molnhöljda
synkrets, upptäcker man icke få glada ansigten och nästan lika många
flaskor med välkändt innehåll, glas, en väldig pokal, pipor och cigarrer, 
alt i målerisk blandning, i fria grupper på det med karduspapper
dukade bordet, redan till stor del täckt med lustiga figurer, stundens
fria hugskott, behagfullt framstälda i krita och blyerts.  En mera
konstnärligt tilltalande bordduk torde man få söka efter.  Den skäres
ock sönder innan aftonens slut, och många af bitarne förvaras i
klubbens samlingar, af hvilka åtskilliga för tillfället pryda väggarna
jämte några medlemmars vapen, det hela en högst karakteristisk
utställning.

Konstnärsklubben heter sällskapet, och af konstnärer består det,
idel manlige.  Klubben är nämligen så gammal, öfver tretio år, att
den härstammar från den tid, då kvinnor icke ens fingo deltaga i
akademiens undervisning, mycket mindre ansågos värdiga att vara
med i herrarnes samkväm...  Nå ja, här är fullt med manlige
konstnärer.

Där uppe vid öfre bordsändan lyser ett gladt anlete, skälmska
drag och kvicka svarta ögon.  Det är medaljgravören Adolf Lindberg, 
som var sällskapets ordförande i några år, men i början af
1889 drog sig undan från anförareplatsen för att likväl vara lika glad
och lika outtröttligt roande i en inom klubben mindre bemärkt 
ställning.  Nu är det ett ännu mera markeradt ansigte som synes på
ordförandeplatsen.  Det tillhör professorn, frih. G. Cederström, som förde
Karl den tolftes lik från Paris innan han ännu lärde oss känna
marskalkinnan Booth på en fransk krog och som nu är lika god
stockholmare och tänker mest på väggmålningar i nationalmuseum.


På ordförandens ena sida småler med trygghet och värdighet
ett välmående anlete omgifvet af hvita lockar.  Det är landskapsmålaren 
C. A. Fahlgren, han som förvarar klubbens skatter i reda
pengar, en praktisk konstbroder, hvilken under långa tider idkade
köpenskap på samma gång han var en på duken flitig skildrare af
stockholmstraktens måleriska natur.  På andra sidan träffa vi Carl
Möller, redan förut bekant för »Nya Stockholms» vänner såsom 
Johannis kyrkas byggkonstnär och därjämte verksam såsom både
konstnärsförbundets och konstnärsklubbens sekreterare, alltid på sin plats,
alltid tillgänglig, vänlig och verksam.

Så se vi ett mörklagdt ansigte med regelbundna drag och
prydligt skägg som tillhör landskapsmålaren Axel Lindman och midt
emot ett lika leende som intelligent uttryck hos B. V. Adler, »rektorn»,
som är styresman för Tekniska skolan, men innehafvare af kungl.
medaljen från 1875 och känd som framstående arkitekt, hvars
arbeten kommit i synnerhet Göteborg till godo.  Nu mera hör han till
nya Stockholm, dit dalamannen Olof Arborelius länge hört, också en
af Tekniska skolans lärare, men af den stora allmänheten känd som
landskapsmålare, en kraftig skepnad med grånadt hår i mannaårens
fulla kraft.

Vid vår sida slår sig ned en ung, mörklagd herre, som bytt ut
penseln mot pennan och heter Georg Nordensvan, gammal kamrat
från modellskolan med en stor del af de närvarande.  Gammal i laget
är Albert Berg, så gammal, att han redan lemnat akademien, då
åtskilliga af hans grannar vid bordet ännu ej voro födda, men likväl
mer än två årtionden yngre än den där herrn med hvita håret som
ej är någon annan än »Palma Vecchio», med hvilken Nya Stockholms
läsare förut gjort bekanskap i sällskapet Idun, en lika trogen gäst på
båda ställena.  »Forntid sig med framtid enar», och olika slägten af
konstnärer, ända ned till de allra yngsta framtidsmännen, sitta i
broderlig sämja vid hvarandras sida och äro alla lika ungdomlige.  Se t. ex.
på Carleman, som visst var en af klubbens stiftare 1857 och
fortfarande är en af pelarne.  Icke tryckes han af årens tyngd på en
sådan afton.  Likadant är förhållandet med den outslitlige Mandelgren.

Här är man bara konstnär, och en sådan är alltid ung.  Man
är hvarken akademiker eller opponent, endast glad sällskapsbroder i
klubben.  Så finner man, att klubbens både förre och nu varande
ordförande äro akademiker, under det sekreteraren fortfarande är
opponent.

Tyst!  Nu skall något dryftas.  Det är ännu ej fråga om sexan,
ty den har nog Sörling sörjt för, utan om något vigtigt gemensamt,
t. ex. om att bygga hus, icke åt andra, utan åt konstnärerna själfva.  
Konstnärshuset bygges upp på en liten stund.  Hvar och en är villig
att hjälpa till, och så står det nya hemmet där glänsande skönt i
tobaksmolnen, och klubben får sin egen lägenhet och utställningssalarne 
äro förträffligt anordnade, tillräckligt belysta, stora och alldeles
underbart lämpliga att visa den svenska konsten från hennes allra
fördelaktigaste sida.  Men fantasien understödes af verkligheten.  Man
målar taflor, modellerar plastiska figurer, etsar, tecknar, alt utan
betalning och så gör man ett stort lotteri och samlar mycket pengar.  
Konstnärsklubben har, liksom konstnärsförbundet, visat hvad endrägtig
samverkan kan åstadkomma, och byggnadsfonden är, 
efter få års tillvaro, ganska kapitalstark.

Klubbens verksamhet sträcker sig äfven
till en understöds- och sjukhjälpsförening för
svenska konstnärer och för att skaffa
grundplåten har klubben gjort sig till tidningsutgifvare.  
I december 1888 utkom första numret
af klubbens illustrerade tidning, och det var
en glad och vacker Jul både i ord och bild.

Det var en tid — klubben samlades då
i konstföreningens lokal — som samkvämet
egnades endast åt ett gladt samlif.  Men efter
att slutligen ha hamnat i Hôtel Continental
(W6), där fortfarande hvarje torsdag är
klubbafton, började ledamöterne att mer än förr
sysselsätta sig med äfven allvarliga frågor och ha,
såsom nyss antyddes, redan uträttat icke så litet.

»Sexan!» ljuder Sörlings, tecknarens och
teckningslärarens, manande röst, och man
samlas kring ett väl försedt bord, där man på
öfligt svenskmannavis knuffas och kifvas om
gafflar och glas.  Klubbsexan har den obestridliga 
förtjänsten att vara lika tillräcklig som billig — endast en kr.
per man — och styrker till efterspelet.

Men nu tiger Tiger ej längre, direktören i musik, landskapsmålare
också, den tongifvande i klubben.  Han samlar omkring öfre bordsändan 
sin sångaretrupp, och så skallar det ena friska stycket efter
det andra, under det de öfriga klubbisterna slå sig ned vid kaffekoppen
med tillbehör och åter tända sina rökoffer.  Är det riktigt högtidligt,
i synnerhet om någon ny klubbledamot välkomnas, så drickes ur
Scholanders stora pokal, ett minne af den oförgätlige brodern, hvilken
under många år var klubbens lifunderhållande genius.

Konstnärsklubbens pokal.







Och natten kommer, men »Palma Vecchio» viker ej.  Han sitter
och talar om Ponte Mollo och om solskenet på Palatinska kullen;
kanske äfven om den tid, då han från Romas stadsmur invid Villa
Barberini riktade mordiska skott mot de belägrande fransmännen, ej
längre till baka än fyrtio år, då berättaren själf hade hunnit nära de
fyrtio ...

Hör, knäpp på gitarren!  En djupt klingande mansröst sjunger
Bellman.  Sångaren är värd att tecknas, men han har själf tecknat
så mycket, att han nog är känd, icke som sångare kanske, men idkare
af bildande konst.  Han heter Viktor Andrén, och han sjunger som
han tecknar.  Det erkänna alla som höra honom, och det erkännandet
må vara nog.  Mellan Andréns sånger sticker Lindberg in med en och
annan historia, förträffligt modellerad och af så skämtsam natur, att
klubben är nära att sprängas af de våldsamma skrattanfallen.  Men
äfven den torsdagsaftonen tager slut.

En annan gång har konstnärsklubben familjefest, och då få äfven
konstnärinnor vara med samt ledamöternas kvinliga anförvandter.  Då
går det fint till, men äfven lustigt, och efter festmåltiden dansar man
till ljusan dag både akademivalser och opponentpolkor, pokalfransäser
och palettskraps-potpourri.

***

En annan afton, dock mera sällan, är ett annat sällskap samladt
i Hôtel Continental, ett mindre talrikt, men lika konstifrande.  En del
af festvåningen är upplåten.  I ett rum sitta gamla gravyrer och
litografier på väggarna, i ett annat nya etsningar, i ett tredje ligga
praktfulla ljustrycksbilder på borden.  Det är Föreningen för grafisk konst
som har ett sammanträde med både föredrag, utställning, aftonmåltid
och sällskapligt samlif långt in på natten.  Så håller t. ex. kapten
W. Silfversparre, innehafvare af Centraltryckeriets fotokemigrafiska
anstalt, ett föredrag om de nyare fotomekaniska reproduktionsmetoderna 
och visar ett större antal konstblad från så väl Berlin och
Wien, som från generalstabens litografiska anstalt och sin egen.  Han
visar kanske också glasplattor och plåtar som begagnats för nyligen
utförda återgifvanden af gamla gravyrer och handteckningar.  Det
är nutidens triumf på det området.  Hofintendenten Börtzell, föreståndare 
för generalstabens nyss nämda anstalt, lemnar intressanta
upplysningar öfver samma ämne.  Sedan uppträder kanske nationalmuseets 
intendent, dr Upmark, talar om äldre och nyare handteckningsreproduktioner 
och fäster uppmärksamheten på de framlagda praktverken, 
bland hvilka finnes en samling fotografier efter 
handteckningar i nationalmuseum.  Så kommer möjligtvis ännu ett föredrag, t. ex.
af amanuensen Chr. Eichhorn, den outtröttlige konstälskaren, hvilken
odlat i synnerhet kännedomen om gravyren och litografien i äldre
tid.  Han talar en gång om gamla svenska litografien, en annan gång
om graverade porträtt af drottning Kristina, alltid med illustrationer
och alltid af stort intresse.

Föreningen för grafisk konst, som har till syftemål att verka för
kännedomen om och utvecklingen af de grafiska konsterna samt utgöra ett samband
mellan för dessa konster intresserade personer, stiftades 1887 på föranstaltande
af intendenterne G. Upmark och A. T. Gellerstedt, med. d:r M. Sondén (stor
gravyrsamlare), tecknaren och etsaren R. Haglund, konstälskarne ingeniör G.
Lamm och amanuensen E. Folcker, och förslaget vann genast anslutning från
ett stort antal konstnärer.  Under 1888 steg ledamotsantalet till öfver 300, af
hvilka hvar och en erlägger 10 kr. i årsafgift och därför erhåller föreningens
årshäften med etsningar.  Föreningens styrelse utgjordes 1889 af intendenten G.
Upmark, d:r M. Sondén, hofintendenten A. Börtzell, amanuensen Chr. Eichhorn
och ingeniör G. Lamm.  Sekreterare var amanuensen E. Folcker. 

***
                                              
Den ungdomligaste af Stockholms många unga konstnärsföreningar 
är A. K. (akademiklubben), hvilken utgöres af konstakademiens
elever och har till ändamål att underlätta och främja sammanhållning 
dem emellan.

Klubben stiftades 1877 af då varande eleverna fröknarna Julia Beck,
Julia Strömberg, Clara Löfgren, Signe Sohlman, Hildegard Norberg och Elise
Jakobson samt hrr Olof Sörling, Hugo Pettersson (Birger), Teodor Lundberg,
Hans Hedlund, Victor Lundberg och Hugo Hörlin.  Till samlingslokal under de
förberedande öfverläggningarna upplät Julia Beck sin atelier vid Norra
Smedjegatan — »en verklig atelier», såsom det heter i A. K:s skapelsehistoria — 
»full af ljus och blomdoft, konst och poesi.»  »Och här, just här», skrifves det
vidare i denna historia, »såg vår klubb första gången dagens ljus torsdagen
den 19 april kl. 7 e. m.»  För att öka trefnaden beslöts, att en tidning skulle
utgifvas af klubben, och till det ändamålet utsågos två tidningskvinnor och lika
många tidningsmän, nämligen fröknarna J. Beck och S. Sohlman samt hrr
Pettersson (Birger) och Hörlin, den sist nämde sekreterare i klubben.  Tidningen,
som fick namnet Palettskrap, lefver ännu och innehåller ett stort antal
ungdomsfriska och ofta ganska kvicka uppsatser samt en mängd käckt
uppfattade och godt utförda roliga teckningar.

Ehuru A. K. består af både manliga och kvinliga konstlärjungar samt
fastän klubben har sin tillvaro att tacka lika väl de senare som de förra,
utgöres styrelsen dock nu mera af endast herrar, nämligen G. Krehl, W. Gernandt,
E. Hedberg, O. Keen (redaktör för Palettskrap) samt E. Rålamb. 

I klubbens verksamhet deltaga för öfrigt medlemmar af båda
könen.  Det händer, att A. K. också ställer till en karnevalsfest, och
då går det muntert till, med många karaktärsmasker, lustiga figurer, 
brokigt vimmel och all den färgrika gamman som lefver sitt
sprittande lif i ungdomskretsar samt synnerligen i en krets af unga
konstnärer och konstnärsämnen.  Men »allvar och gamman trifvas väl
till samman», säger ordspråket, och studierna lida icke af att
studieidkarne någon gång slå sig lösa.  Det är alltid någon af A. K. som
kniper pris i akademien och sedan — har han hela lifvet för sig,
reser kanske till Paris, sliter och knogar, är medlem af konstnärsförbundet, 
kommer hem igen, hyr sig en af Stockholms få konstatelierer,
skapar konstverk och säljer kanske till konstföreningen eller lottar
bort sina arbeten, har det aldrig fett, slår sig möjligtvis fram, men
glömmer icke ungdomens glada dagar i A. K.





XXVI.

I kasern och på högvakt.



Hvad ryslig lott har en
gardist!...  Så sjöng
August Blanche för några
årtionden sedan, och gamla
stockholmare minnas nog
ännu det afskräckande och
rysliga utseendet på de
gardeskarlar som på
lediga stunder stodo med sina bårar i
Tyska brinken och på andra platser i
hufvudstaden för att förtjäna sig en
extra slant som de vanligtvis genast
nedlade på Eldbrasan vid Kindstugatan
eller Hvita Hästen vid Stora Nygatan och på Gardistkrogen i
Trångsund, denna senare dock mera besökt af det vid kongl. slottet
vakthafvande manskapet, samt på de otaliga krogarne i närheten af
kasernerne på Ladugårdslandet.

Ofta voro gardisterne rusige, grälade och kommo i slagsmål sins
emellan och med stadens civila slödder.  Ej sällan beträddes de med
svåra lagöfverträdelser, och om ingen nu lefvande stockholmare var
med på den tiden, då en brottsling undandrog sig lagens arm genom 
att taga värfning vid gardet eller då, ännu längre tillbaka, en sådan
dömdes att tjäna som gardist, är det dock ännu i mannaminne, att
en garnisonssoldat i Stockholm ansågs som en nästan förlorad
människa, tillhörande en plantskola för last och brott.  Kasernlifvet
föreföll som en blandning af fattighuslif och straffanstalt.

Under senare årtionden har detta så småningom undergått icke
ringa förändring till det bättre, och garnisonssoldaten har i både
fysiskt och moraliskt afseende väsentligt höjt sig.  Visst kan det ännu
hända, att en gardist gör sig skyldig till förseelser, till och med brott,
men sådant kan inträffa inom alla yrken och samhällsklasser, och
det förekommer ingalunda oftare bland hufvudstadens militärer än
bland de civila.  En af starka drycker öfverlastad garnisonssoldat
synes nu mera högst sällan.  Ännu på 1880-talet har det visserligen
händt, att rätt skarpa strider utkämpats mellan gardister och polismän, 
men det torde ha haft sin orsak i missuppfattad kåranda, och
felet låg må hända ej helt och hållet på gardisternes sida, ehuru det
är deras skyldighet att ställa sig polisförfattningar till efterrättelse.  
Visst är, att hvad som fordom var vanligt nu hör till undantagen,
till och med till sällsynta sådana.

Huru ser också en garnisonssoldat i Stockholm ut nu mot förr!  
I de allra flesta fall är han en ung man med god hållning som vet
att iakttaga ett städadt uppförande och kanske äfven bemödar sig om
att vinna kunskaper, hvilka han sedan tillgodogör sig inom andra
yrken.  Garnisonstiden är för mången en skoltid af nytta för lifvet.  
Förnämsta orsaken till den lyckliga förändringen torde väl böra sökas
hos befälet hvilket, själft med större bildning än i allmänhet förut,
vinnlagt sig om större humanitet mot sina underlydande samt mera
bemödat sig om soldatens vård och goda handledning, utan att
därmed släppa efter några fordringar på nödvändig manstukt.  Denna
har ej häller förslappats, utan skärpts genom afskaffande af urmodiga
stadgar i krigslagarne, synnerligen genom borttagande af de
vanhedrande kroppsstraffen.  Garnisonssoldaten har erfarit, att äfven han
har människovärde.

Den lyckliga förändringen har småningom verkstälts, men skulle
sannolikt aldrig kunna fullt genomföras, om icke nya kaserner uppstått.

Det är nära fyrtio år sedan då varande öfverfältläkaren d:r Liljewalch
förklarade, att Svea lifgarde, sedan 1802 kaserneradt i f. d. kongl. lustslottet
Fredrikshof, hade en, oaktadt sina höga rum och hufvudbyggnadens rymliga
förstugor, dålig lägenhet, i synnerhet genom fukt och olämplig inredning.  Andra
lifgardes kvarter i de tre kasernerna på platsen, där Terra nova varf förut legat
och hvilka bygdes för sextio år sedan, förklarades redan ett par årtionden
därefter också ha ett osundt läge, ehuru dock bättre och rymligare än Fredrikshof.  
Lifgarde till häst är sedan 1811 inrymdt i sin nuvarande kasern vid Storgatan, 


och denna var länge ansedd som den bästa både genom läge och inredning,
men torde dock nu vara något föråldrad.  Svea artilleriregemente låg i sju olika,
ursprungligen till enskilda boningshus afsedda bostäder och hade det på alt sätt
obehagligt.

Man insåg, att alla garnisonsregementena voro i behof af nya kaserner,
och gjorde början med att uppföra en sådan åt den kår som var i största
förlägenheten.  År 1870 uppgjordes därför förslag till gemensam kasern för Svea
artilleri på platsen utanför den genomsprängda öppningen i Tyskbagarebärgen,
hvilken har en för samhällets förkofran i hög grad verksam man, öfverstelöjtnanten 
W. von Francken att tacka för sin tillkomst och som fick namnet »Karl
den femtondes port».  Arbetet började 1873 och var med alla sina sex
byggnader fullbordadt i slutet af 1877.  Det hela kostade 1,612,634 kronor. 

W. von Francken.

Redan i mars 1876 flyttade fyra batterier in i kasernen, och ett år senare
hela regementet.  Logementen äro beräknade för 16—22 man hvardera, och
luftmängden till 11,5 kub. meter per man, således större än hvad som förekommit 
i de gamla kasernerna.  I Fredrikshof beräknades luftmängden till 8—11,5
samt är i Andra lifgardes ännu ej större än
9,7.  Annorlunda är det, som här nedan visas,
i Svea och Andra lifgardenas nya kaserner,
hvilkas luftmängd är fullt jämförlig med de
bäst inrättade kaserner i utlandet samt till
och med större än i flera bland dem.

Verkan på manskapet af Svea
artilleriregementes nya kasern visade sig snart.  Den
som sett Svea artilleristerne — »tullerigubbarne» 
kallades de på det stockholmska
folkspråket — innan kasernen var bygd och såg
dem ett par år därefter fann genast stor
skilnad i äfven utvärtes afseende, och man fann
snart, att truppens ej blott hälsotillstånd, utan
äfven skick och duglighet undergått en
välgörande förändring.

Redan före uppförandet af Svea artilleriregementes 
kasern hade en ny trupp fått sig en kasern i öfverensstämmelse
med den erfarenhet man då egde om soldatboningars inrättande.  Då första
sappörkompaniet uppsattes 1855, fick truppen till bostad den s. k. Snoilskyska
gården eller »norra kasernen» vid Storgatan, men redan året därpå aflemnades
hofjaktvarfvet på Kungsholmen från flottan till ingeniörkåren, och kompaniet
inflyttade i dess chefsboställe samt stannade där, äfven sedan truppen fått namn
af »sappörkår» och från och med 1867 af »pontonierbataljon», till dess stora
kasernen fullbordades 1868.  I mån af sin uppsättning förlades de öfriga
kompanierna i flera af f. d. jaktvarfvets då ännu kvarstående, men sedan nedrifna
småbyggnader till dess de kunde inflytta i de nya kasernerna.

Enär det från början till ingeniörkåren aflemnade området å Kungsholmen
ej gaf tillräckligt utrymme för truppens öfningar, så inköptes 1863 från
diakonissinrättningen den åt öster angränsande tomten.  På dessa sammanslagna
tomter ha, utom ofvan nämnda kaserner, uppförts flera byggnader, såsom stora
krigsbyggnadsförrådet och exercishuset, matinrättningsbyggnad, stall- och
förrådsbyggnader, badhus, kruthus, verkstadsbyggnader m. fl.  Kostnaden för samtliga
inom detta kasernområde uppförda nya byggningar uppgick till 418,156 kronor. 


På 1880-talet har Stockholm också fått en alldeles ny kår, hvars goda
hållning och prydliga utseende så väl i trupp som hvad den enskilde soldaten
angår, torde i väsentlig mån få tillskrifvas en ändamålsenlig bostad, och det är
trängbataljonen.  För dess räkning har krigshögskolans gamla hus på Marieberg 
vid Mälaren, på Kungsholmen men utanför Stockholms egentliga område,
inredts till kasern, och en ny kasern uppförts.  Den nya kasernen är 73,7 meter
lång med en grundyta af 1,258 kvadratmeter, innehållande lektionssalar och
logement, sex i hvardera våningen, med plats för 13 man i hvarje och med en
luftmängd af 15,6 kub.-meter per man, samt ett stort dagrum som har en
golfyta af 180 kub.-meter och en luftvolym af 640 kub.-meter.  Dessutom har
kasernen expeditionsrum, boställslägenheter för underbefäl, sjukrum, m. m.  I en
särskild byggnad finnas vakt- och arrestrum, och därjämte har man för bataljonen 
bygt stall, ridhus, exercishus, verkstadshus, kallbadhus samt vagns- och
förrådsbyggning.  Kostnaden för det hela gick till 329,500 kronor, den gamla
byggnadens nya kaserninredning däruti inräknad. 

Artillerikasern.

Nya kaserner äro nu mera uppförda för samtliga
garnisonsregementena, med undantag af flottans manskap och lifgarde till häst,
men ett förslag finnes, att flytta sist nämda regementes kasern ut till
den s. k. Rekrytbacken på Ladugårdsgärdet.  Den förnämsta
kasernbyggnaden hittills och sannolikt under många år härefter är dock
den stora för de bägge fotregementena afsedda, hvars ena del är af
Svea lifgarde begagnad sedan hösten 1888.

Dessa två invid hvarandra belägna kaserner bilda Stockholms
största byggnadskomplex.  Genom sina stora och väl beräknade
proportioner göra de ett ganska fördelaktigt intryck.  Fasadritningarna
äro af slottsintendenten professor E. Jacobsson, men hedern af alla
anordningar, hvilka kräft mycken praktisk erfarenhet, tid och arbete,
tillkommer officerare vid fortifikationskåren, bland hvilka kapten P. J.
Högfeldt öfvervakat själfva arbetets utförande.  Kostnaden för hela
kasernkomplexet uppgår till omkring tre millioner kronor.


Anländer man från Storgatan på den nya Narvavägen och viker
in på förlängningen af Linnégatan, finner man framför sig den 365,5
meter långa hufvudsidan, hvars västra del är Svea lifgardes kasern.  
Läget är högt och fritt, beherskande hela trakten, och byggnadens
baksida vänd utåt Ladugårdsgärdet.

Midtelpartiet af Svea lifgardes kasern reser sig i den fyra våningar 
höga kanslibyggnaden som genom ett öfverbygdt porthvalf å hvardera 
sidan står i förbindelse med kasernflyglarne, af hvilka två ligga
i linie med kanslibyggnaden och de öfriga bilda räta vinklar med de
förra.  Dessa fyra byggnader, hvilka stå i förbindelse med hvarandra,
innehålla manskapets logement, på västra sidan för första och på den
östra för andra bataljonen.

Kanslibyggningen inrymmer i bottenvåningen en stor förstuga
samt vakt- och arrestrum för ej ännu börjad bestraffning.  En trappa
upp ligga dagbefälets rum, orderrum m. fl. lägenheter; två trappor upp
finnas samlingsrum för officerarne, matsal, paradsal, chefens
mottagningsrum och chefskansli samt tre trappor upp sjuklokaler.

I hvilka rum man än inträder, vare sig officerarnes eller
manskapets, finner man ordning och snygghet.  Införes man i dagkaptenens 
och daglöjtnantens rum, två för hvardera, ser man en enkel och
ändamålsenlig möblering, och kommer man in i officerarnes samlingsrum, 
skådar man en både smakfull och dyrbar utrustning.  Rummet 
prydes af Oskar I:s, Karl XV:s, Oskar II:s samt svenske och
och danske kronprinsarnes porträtt i olja och dess utom en byst af
Karl XV.  Den i samma våning belägna paradsalen är ett stort rum
med tre breda fönster, från hvilka man har en vidsträckt
stockholmspanorama.  Detta i allvarlig stil dekorerade och med massiva
ekmöbler utrustade rum har ett helt porträttgalleri med byster af Gustaf
II Adolf, Karlarne XII, XIII, XIV och XV samt bilder i olja af
åtskilliga bland regementets officerare, alt sedan gula brigadens tider.  
Där ser man Nils Brahe, Magnus Gabriel De la Gardie och många
andra sekundchefer till och med nu mera generalmajor Roger
Björnstjerna.  Får man tillträde till de innanför chefskansliet belägna
mottagningsrummen, träffar man regementets n. v. sekundchef, icke i
afbildning, utan i original, men det kan nog hända att öfverste
Henrik Ankarcrona, själf god konstnär, på lediga stunder i hemmet målar
af en och annan militärperson, så vida han icke på duken upplifvar
några intressanta minnen från sina fälttåg i Algeriet och Marocco.

I biblioteksrummet kan man också få se åtskilliga bilder, glada
i ett stort album förvarade teckningar som en af regementets forne
officerare, öfverstelöjtnant F. von Dardel, sedermera chef för
öfverintendentsämbetet, lemnat som ett kärt minne från sina militära tjänstår.  
Fotgardes-kasernerne.
Detta album är ett i sitt slag intressant arbete, enär det innehåller
åtskilliga lustiga, men för förhållandena i Stockholm och i synnerhet
inom de militära kretsarne under några föregående årtionden mycket
upplysande framställningar.

Officersvåningen är också utrustad med en rätt stor matsal, där
en och annan festmiddag kan gifvas till och med för öfversten i
regementet, Sveriges och Norges kronprins, då större delen af
dryckesvarorna tages ur officerskårens egen vinkällare.

Svea lifgardes officerskår har, som man ser, väl ordnadt för sig
i den nya kasernen, och underbefäl och manskap ha jämförelsevis
lika godt.  Besöker man en gift fanjunkare, kommer man genom den
ena ingången i ett rymligt och ljust kök med spisel af järn och fajans.  
Där innanför ligger ett rätt stort förmak, prydligt och fint möbleradt,
och innanför detta en bekväm sängkammare, hvilken åter står i
förbindelse med en tambur som leder ut till förstugan.

Huru manskapet har det skola vi snart få se, men gå först
genom ett af porthvalfven från Linnégatan in på den stora gården,
hvars västra sida begränsas af de åt den nya Banérgatan vettande
flygelbyggnaderna, med till sammans 179 meters längd, och på
motsatta sidan af en lika lång rad byggnader som med baksidan gränsa
in till Andra lifgardes kasern.  Bland de förra är det stora exercishuset, 
och på östra sidan ligger musikkompaniets kasern.

Närmast väster om skol- och matsalsbyggningen och därmed
förenad ligger köksbyggningen och närmast öster ut har man
marketenteriet.  Längst norr ut är på västra sidan arresthus med särskild
gård, och längst ut på andra sidan en trossbod som åter öster om
sig har det för gardesregementena gemensamma badhuset, där hvarje
gardist kan en gång i veckan få ett finskt ångbad med kallbassäng
och duschafkylning.

***

Låt oss nu se huru det står till bland manskapet.

De flesta gardister rekryteras från landsorten.  Korpraler utsändas som
värfvare, flere från hvart regemente.  När en sådan värfvare får sigte på en ung
bonddräng som synes lämplig, gör han sig underrättad om hans ålder, hvilken
ej får öfverstiga 26 år, men kan vara så låg som 17, tager reda på om han är
välfräjdad och konfirmerad, har en kroppslängd af minst 1,65 meter och ej är
behäftad med sjukdom eller kroppsfel.  Värfvaren tillbjuder honom att taga tjänst
vid konungens lifgarde, och det är visst icke otroligt, att tillbudet framställes
under lockande förespeglingar om det härliga lif den unge mannen skall få föra
i hufvudstaden, men anvärfningen skall, stadgas det i instruktionen, ske utan
tvång och list, genom ömsesidig träffad godvillig öfverenskommelse.  I städja 


erlägges 10 kronor för hvarje af de första tre åren samt 20 kronor för hvarje
år därutöfver, och i handpenning lemnas högst 3 kronor. 

Enligt nya tjenstgöringsreglementet får vid värfvade trupper med längre
anvärfningstid än två år soldater antagas ända till 30 års ålder, men ej under 17 år. 

På det sättet rekryteras för t. ex. Svea lifgarde mellan 100 och
200 man hvarje år.  Värfvaren erhåller 20—40 kronor för hvarje
rekryt.  Äro alla formaliteter iakttagna, lemnas den värfvade biljett
på tredje klassen å järnväg, och det bär af till Stockholm.  Om den
värfvade där godkännes, iklädes han uniform, får sin plats anvisad i
kasernen och börjar genast rekryttjänsten.  Exercisen är kanske ofta
påkostande nog för den därvid ovane, men vanligtvis dröjer det icke
länge förr än en otymplig bonddräng är förvandlad till en antaglig
rekryt, hvilken också måste genomgå den teoretiska delen af
rekrytskolans kurs, bestående i synnerhet af de instruktioner som äro
föreskrifna för approbation till soldat.  Efter ett års öfningar öfverföres
rekryten till gardist, men kan dock redan förut approberas till vakttjänst.

Revelj slås kl. 5 f. m. hvarje söckendag i maj—september, och
under öfriga delen af året en timme senare.  Sön- och hälgdagar slås
revelj kl. 7 f. m. hela året ...  Sexton yrvakna hufvud resa sig ur
lika många bäddar i hvarje logement.  Snart slänga trettiotvå armar
de oundgängligaste klädespersedlarne på sexton gardist- och
rekrytkroppar.  Det går raskt undan i hvart och ett af de sex sofrummen
i hvar och en af de åtta logementsvåningarna, en våning för hvarje
kompani.  Det är icke i gamla Stockholms osnygga och obekväma
kaserner med två och två ofvanpå hvarandra stälda träsängar i de
otillräckligt vädrade sofrummen, där alt var trångt, osundt och i hög
grad otrefligt, i synnerhet i det genomruttna Fredrikshof, utan i Svea
lifgardes nya gardistpalats, med de rymliga sofsalarne med fristående
järnsängar, en för hvarje man, och där den luftmängd som kommer
på hvar och en — nära 15 kub.-met. — är nästan dubbel mot den
som kunde förut beredas, där också intet smutsande arbete får företagas
och där soldaternas kläder och tillhörigheter förvaras i skåp till
hvilka de själfve inneha nycklarne.

Fort in i tvättrummet!  Hvarje kompani har ett stort sådant,
praktiskt och bekvämt, med vattenledningskranar och fasta tvättfat
som lätt kunna omhvälfvas och rengöras.  Efter morgontvagningen
förrättar dagkorpralen uppropet och afgifver rapport till expeditionshafvande 
fanjunkaren, hvilken upprättar kompaniets dagrapport som
aflemnas i ordersalen till bataljonsadjutanten.

Vid morgonuppropet skola de som känna sig illamående
anmäla detta för att få hjälp af bataljonsläkaren som företager
sjukvisitationen.  I händelse af svårare sjukdomsfall sändes patienten till 
garnisonssjukhuset på Kungsholmen, hvars från de flesta
garnisonskasernerna aflägsna läge fortfarande utgör en stor olägenhet.

En och en kvarts timme efter reveljen förrättas korum, och
expeditionshafvande fanjunkaren ser efter att alla snyggat sig samt
uppläser de order som ej redan meddelats.  Efter korum utdelar
fanjunkaren hvarje dag 10 öre per man, utgörande den del af
aflöningen som svarar mot gamla »tobaksskillingen».  Lönen för hvarje
karl är 6 kr. i månaden.  Efter tre tjänstår erhålles i tillskott en
kr. i månaden, och efter sex år ytterligare en kr.  I »examenstillägg»
gifves dess utom ökad aflöning, såsom här nedan visas.

Så exerceras och läses.  När rekryten gått igenom rekrytskolan
och öfverförts till gardist, beordras han, om han därtill anses
lämplig, till förberedande korpralskolan för att där grundlägga de
kunskaper som numera fordras för underbefäl.  Har han ej nödig insigt i
räkning, innanläsning och skrifning, kommenderas han, vare sig
rekryt eller gardist, i regementsskolan, hvarest af särskild därtill
beordrad subalternofficer, biträdd af underbefäl, undervisning meddelas i
nämda ämnen (räkning endast i hela tal) samt historia och geografi.

Har gardist inhemtat hvad som kan läras i regementsskolan
samt äfven gått igenom förberedande korpralskola, vinner han inträde
i själfva korpralskolan, där han får ytterligare öfva sig i innanläsning
af tryckt och skrifven stil samt göra reda för hvad han läst, söka
skaffa sig någorlunda ledig handstil, försvarlig rättstafning och insigt
i skiljetecknens användande samt sätta upp rapporter m. m. af
enklare slag, lära sig de fyra räknesätten i hela tal och decimalbråk,
mått, mål och vigt samt plana ytors beräkning.  Han läser Odhners
lärobok i fäderneslandets historia för folkskolor, utdrag ur
tjänstgöringsreglementet, strafflagen för krigsmakten, disciplinstadgar m. m.,
öfvar sig i praktisk tillämpning af de första grunderna för hälso- och
förbandslära samt i att läsa kartor och vägleda sig efter dem i terräng
jämte annat som hör till fält- och bevakningstjänst.  De praktiska
öfningarna i korpralskolan omfatta också färdigheten i att leda och
undervisa en mindre afdelning i alt slags exercis, tillämpning af
skjutinstruktion, gymnastik, bajonettfäktning, öfning i skyttegrafvars
anläggning och mera sådant.

Underofficersskolan har två kurser.  Ämnena äro ungefär de
samma som i korpralskolan, men med höjda fordringar.  I högre
kursen öfvas också upprättandet af enklare kartutkast och fordras
större färdighet i att undervisa rekryter.  Den som utexamineras från
underofficersskolan skall bland annat ega fullt god handstil och
rättstafning samt kunna sätta upp tjänsteskrifvelser.  
Underbefälsutbildningen är vid lifgardena den samma som vid infanterivolontärskolan
å Karlsborg, men vid artilleriet fordras äfven algebra, trigonometri m. m.

Undervisningen vid Svea lifgarde sker i skol- och matsalsbyggningen, 
hvars inredning har den olägenheten, att skolsalarne ligga på
nedra botten och matsalarne en trappa upp.  I och för sig äro de
fyra höga, ljusa och luftiga skolrummen fullt ändamålsenliga med fyra
bord, hvarje till tio eller tolf man, goda väggkartor m. m., alt utvisande
att man nu för tiden äfven i kasernerne på ett ändamålsenligt sätt
sörjer för folkundervisningen.  De till lärare kommenderade officerare
åtnjuta icke någon ersättning för sitt besvär.

År 1888 infördes den s. k. rekrytutbildningen kompanivis, hvarvid 
en subalternofficer från hvart kompani under kompanichefens
ansvar och tillsyn leder denna utbildning.  Underofficersutbildningen sker
fortfarande under särskild därtill kommenderad officers ledning.

Efter hvarje skolas slut meddelas betyg, och på regementsorderna 
kungöras de vitsord och utmärkelsetecken som eleverna
förvärfvat.  De galoner i guld eller silfver, efter olika regementen, eller
af redgarn som några soldater bära på vapenrockens öfverärm bero
på genomgångna klasser och erhållna betyg.

Det här ofvan nämda »examenstillägget» i lön utgår med 1 till och med
2 kr. i månaden, alt efter de genomgångna klasserna.  En karl som tjänat i tre
år kan således, om han gått igenom underofficersskolans alla klasser samt
dessutom särskild kurs för utbildande af sjukvårdssoldater, erhålla förutom lön och
städja 12 kr. i ålderstillägg, 24 kr. i examenstillägg för underofficersskolans tre
klasser samt 12 kr. för sjukvårdskursen eller tillsamman 48 kr. och efter sex
tjänstår 60 kr. per år.

Efter befordran erhåller en vice korpral 132 kr., korpral 192 kr.,
distinktionskorpral 252 kr. och, om den sist nämde förrättar underofficerstjänst, 348 kr.
alt per år, naturligtvis jämte husrum, föda och kläder. 

Gardisterna öfva sig praktiskt och teoretiskt, svettas med exercis,
gymnastik och skolgång. Underbefälet är i ständig verksamhet.  Fanjunkarne 
knoga med den vidlyftiga expeditionen, och skrifveriet inom kasern
är förvånande stort.  De tjänstgörande officerarne äro upptagna med
exercis eller skolundervisning.  Verksamhet råder öfver alt.  Befäl
och tillsyn i kasern utöfvas af en daghafvande kapten, en löjtnant
och en underofficer, hvilka aflösas hvarje lördag, men under veckan
bo i kasernen.  Hvar dag gör kapten allmän visitation för att efterse
trappor, förstugor och gårdar, och likaledes visiteras manskapets
kasernrum äfven af kaptenen eller löjtnanten.  Då officer eller
underofficer inträder i rummet, skall den af manskapet som först
varseblifver den inträdande ropa »gif akt!» hvarvid samtlige upphöra med
sin sysselsättning samt iakttaga ställning och hållning, något som 
dock naturligtvis icke förekommer nattetid och ej häller under
eftermiddagshvilan (en timme efter middagsmåltiden).

»God morgon, gardister!» hälsar kaptenen sitt kompani.  »God
morgon, kapten!» svara gardisterna.  Samma svar begagnas till alt
befäl, till och med till kungliga personer, t. ex. »god morgon,
kronprins!» med undantag af till konungen, hvars hälsning besvaras med
»gud bevare konungen!» och denna hälsning lär nu mera komma
att utsträckas till kronprinsen.  Det är icke länge sedan detta »gud
bevare» var gemensamt efter alla öfverordnades tilltal.  
Hälsningsformerna höra till instruktionen för truppen.

Arbete gifver matlust, och denna tillfredsställes i kasernen med
tre mål om dagen.  Bröd hemtas dagligen från kronobageriet vid
Artilleriplanen.  En för hvar månad kommenderad underofficer har
matförrådet under sin vård och biträdes af en korpral.  Märkes att
några födoämnen äro mindre dugliga, afgifves genast rapport därom
till daglöjtnanten.  Kl. 2 hvar dag rekvirerar expeditionsfanjunkaren
hos ekonomiuppbördsmannen erforderligt antal matportioner för
följande dag.  Till kockar kommenderas för hvar vecka två man turvis
kompanierna emellan, och dess utom en man till handräckning.

En fjärdedels timme före den till måltiderna bestämda tiden
inställa sig en dagkorpral och fyra man från hvart kompani för att
biträda vid dukningen.  Då signal till matutdelning gifves, infinner sig
dagkaptenen eller daglöjtnanten i köket, där soppan eller mjölken
upphälles i kärl med 14 portioner i hvarje.  Den öfriga maten
utportioneras af dagkorpralerne under tillsyn af uppbördsmannen,
hvarefter nyss nämde officer låter slå »ruff» och begifver sig till
matsalen för att öfvervara måltiden.  En underofficer marscherar med
hvart kompani till salen, uppställer det vid borden och tillser, att
hvar man får hvad honom tillkommer.

Det manskap, som är på vakt utom kasernen, erhåller samma slags mat,
hvilken forslas i vagn till hufvudvakterne.  I frukost erhåller hvarje man vid
Svea lifgarde dagligen 70 gr. sill och 0,5 liter potatis samt på olika dagar
antingen 0,25 liter mjölk och 20 gr. choklad eller 8 gr. kaffe och 12 gr. socker.  
Till middag bestås vissa dagar 200 gr. rimmadt fläsk, 150 gr. gula ärter, 5 gr.
hvetemjöl och 0,6 lit. potatis, andra dagar 295 gr. färskt eller salt kött, 120 gr.
gröna ärter, 5 gr. hvetemjöl, 40 gr. korngryn eller risgryn och 0,6 lit. mjölk.  
En dag erhålles jämte de 295 gr. färskt kött (då kalops) 10 gr. ister.  Till afton
får vaktmanskapet 5 gr. té, 12 gr. socker, ett franskt bröd samt 130 gr. bräckkorf, 
och de hemmavarande erhålla 0,5 lit. mjölk samt ett skrädt bröd, men en
annan afton få de senare hafregrynsgröt (110 gr.) samt 0,4 lit. mjölk.  Maten
omväxlar för öfrigt på olika tider. 

Efter slutad dag i kasernen slås tapto kl. 10 sommartiden samt
kl. 9 e. m. under den öfriga delen af året och korum hålles.  
Expeditionsfanjunkaren infinner sig, liksom på morgonen, i ordersalen
och aflemnar rapport till vakthafvande kaptenen.

***

Det är en dag då regementet skall på vakt.  En kvarts timme
före den till vaktparadens afmarsch bestämda tiden slås förgaddring
(af holländska ordet »vergaderen»), manskapet ställer upp sig, och
på utsatt timme sätter truppen sig i marsch, med sin musikkår i
spetsen, samt förd af en med kommandobattong utrustad kapten, i
fall konungen är hemma eller i hans frånvaro kronprinsen-regenten
fins i kungl. slottet.  Är ingen af dem i Stockholm, föres truppen af
en löjtnant.  Under vägen upp till slottet följer mycket folk med, och
på yttre borggården finnas alltid några civila älskare af militärskådespel 
som visa intresse för vaktombytet.  Den vaktgifvande truppen
rycker in i högvakten, och den nu vaktfria tågar hem till sin kasern.  
Kaptenen har redan förut försvunnit.  Spelet, det i kasernen
boende, marscherar i trupp hem åt.  Hrr håboister (fältmusikanterne) 
gå som frie musikidkare helt ledigt och artistiskt för att så
fort som möjligt få uniformen af sig.

Det är väl icke alltid så roligt i kasernen, men ofantligt mycket
tråkigare är det på högvakten.  Man har ej annat att taga sig till än
att gå på post och mellan poststunderne kasta sig på britsen i
vaktrummet och sofva, så vida man ej föredrar att sitta på bänken i
slottsflygelns arkad och sola sig, i fall sol är att tillgå, eller vräka
sig mot järnräcket ofvanför Mynttorget och gapa på folket där nere.  
Förr gjordes täta vandringar till gardistkrogen i Trångsund, men det
var i dryckenskapens tid.

Vakthafvande officern, nu endast en löjtnant, promenerar framför 
gevärsbron eller slår sig ned i det tämligen rymliga, men ytterst
tarfliga officersrummet, hvars enda prydnader utgöras af en liten
spegel med ram i »empire-stil», samt ett par små bilder på väggen
och hvars möbler för öfrigt bestå af två skinnklädda soffor, af
hvilka den ena tjänar till nattläger för officern som utan att aftaga
uniformen där njuter sin hvila, ett bord, ett par stolar och en
skänk, alt gammalt och nött.  Det hela ser maskstunget, bofälligt och
fattigt ut.

Kastar man blicken in i manskapsrummet, ser man att detta till
en stor del upptages af den stora träbritsen, på hvilken gardisterne
ha sina sofplatser utan några slags bekvämligheter, icke ens en den
allra tunnaste halmmadrass — endast den hårda träbotten i något
sluttande ställning, alldeles som i stadens natthärbärge för husvilla.  Det
är ofantlig skilnad mellan de glada, luftiga rummen med de goda 
sängarne samt öfriga bekvämligheter i den nya kasernen och denna
fattigbarack, där invånarne dess utom på lediga stunder icke ha
tillgång till någon nyttig sysselsättning eller något uppfriskande
tidsfördrif.  Det hela är en bild af garnisonslifvet i gamla tider, en
miniatyrframställning af en gardeskasern i forna dagar.  Och i vakten
i arffurstens palats vid Gustaf Adolfs torg, som numera utgöres af
endast sju man, ser det kanske ännu värre ut.  Södermalmstorgsvakten, 
en något större afdelning, är icke fullt så dåligt utrustad.

Lyckligtvis är gardisten icke hvar dag på vakt — de två
fotgardesregementena omväxla hvar sin — och då han i kasernen har
någon från skolgång eller exercis ledig stund, kan han uppehålla sig
i kompaniets ganska trefliga dagrum, där han får begagna bokförrådet 
eller roa sig med schack- och damspel.  Han kan också slå sig
ned i de ljusa, rymliga och vintertiden väl uppvärmda korridorerne
som äro försedda med bänkar och bord och kunna betraktas som
verkliga sällskapsrum för gardisterne.  Nu senast är för det äldre
manskapet inrättad en slöjdskola som är tillgänglig under oktober—april, af
hvilken man väntar mycken nytta på samma gång den otvifvelaktigt
kommer att lemna god förströelse.  Kapten W. Ridderstads krigsspel
begagnas ock vid Svea lifgarde, hufvudsakligast vid rekryt- och underbefälsutbildning.  
Vid jultiden ställes till en fest för manskapet, och på kungliga 
födelsedagar får det något extra nöje med förplägning.

Till manskapets nöje och trefnad har nuvarande sekundchefen
vid Svea lifgarde också låtit på Ladugårdsgärdet strax invid kasernen
uppföra en paviljong, en frisk, landtlig tillflyktsort, skuggad af stora
ekar och som genom det betydliga antal andra träd öfverste Ankarcrona 
låtit där plantera kanske snart nog kommer att omgifvas af
en präktig park.  Det är på det sättet man numera sörjer för
garnisonssoldatens behof af vederkvickelse under de stunder han är ledig
från den trägna tjänstgöringen.

Denna park är ock ämnad att varda af gagn för gymnastiska tillämpningsöfningar.  
Där anlägges en bana för idrottstäflingar och en idrottsplan anordnas
alt på föranstaltande af öfverste Ankarcrona samt efter löjtnant A. D. Heijkenskjölds 
ritning.  På den 260 meter långa banan pågingo dagliga öfningar redan
sommaren 1889. 

Vill gardisten aflägsna sig från kasernen, kunna vakthafvande
underofficer och dagkorpralen tillåta tjänstfritt, nyktert och snygt
klädt manskap att på högst två timmar vistas i granskapet.  Önskas
längre permission, göres därom särskild anmälan.  Permission efter
aftonkorum beviljas blott sparsamt, i allmänhet ej längre än till
kl. 11 e. m.  Under permission kan gardisten få begagna egna civila
kläder, om de äro snygga, men en i sin väl sittande uniform, med 


1. Konungen.   2. Kronprinsen.   3. S. Lagerberg.   4. J. R. Lagercrantz.
5. B. A. Leijonhufvud.   6. R. Björnstjerna.   7. H. Ankarcrona.   8. G. Lagerberg.
9. Z. Rudbeck.   10. A. v. Rosen.   11. G. E. Taube.   12. E. J. Breitholz.   13. O. Smedmark.



Vaktparaden.
kanske tre galoner på vänstra öfverarmen, klädd karl, hvars goda
hållning är i öfverensstämmelse med uniformen, tager sig nog bättre
ut än i civila kläder och gör större lycka hos det täcka könet, något
som en ung garnisonssoldat icke föraktar.

Tre aftnar i veckan under september—maj infinna sig åtskilliga
af manskapet i »soldathemmet», 5 Smala gränd, där sedan slutet af
1870-talet uppbyggelsemöten hållas för Stockholms garnison och
flottans station i hufvudstaden.  Hemmet består af fem rum och kök,
af hvilka en större samlingssal och ett skrifrum äro afsedda för de
besökande, ett rum och kök för husmodern samt två rum för
uthyrning.  Kostnaderna bestridas af föreningen Soldaternas vänner,
som i början af 1889 hade 178 ledamöter, af hvilka generalmajoren
frih. A. Rappe var ordförande och i hvars styrelse för öfrigt sutto
major G. von Cederwald, kommendörkaptenen frih. E. Barnekow,
major C. Lagercrantz, ryttmästaren J. von Holst, f. d. kapten J.
Ahlberg m. fl. kände militärer som turvis hvar sin vecka leda
mötena.  Antalet besökande går under ett år till 5- och 6,000 personer.

Hvarje söndag är kyrkparad.  Svea artilleriregemente deltager i
gudstjänsten i Ladugårdslandskyrkan, men lifgarde till häst och de
två fotgardesregementena begifva sig till Skeppsholmskyrkan, hvad de
senare vidkommer med 4 korporaler och 48 man af den för dagen
vaktfria bataljonen under befäl af en officer eller fanjunkare.  Sedan
Svea lifgarde inflyttat i sin nya kasern, hålles på högtidsdagar af
regementspastorn gudstjänst i exercishuset, och då skall alt tjänstfritt
manskap vara närvarande, men befäl och underbefäl blott frivilligt.

Har så en gardist tjänat ut sin kapitulationstid, vare sig att
denna inskränkts till endast tre år eller förnyats ända till aderton,
den längsta tjänstetiden, återgår han till det civila lifvet och är då i
de flesta fall en i sin fulla kraft arbetsför man, hvilken från soldatåren 
medför vana vid ordentlighet samt äfven några nyttiga kunskaper.  
Några återvända till landsbygden och egna sig åt jordbruket,
andra, kanske de flesta, stanna i Stockholm och af dem rekryteras
ett icke ringa antal till poliskåren, af hvilka de flesta genomgått
underofficersskolan.  Spårvagnskuskar och konduktörer tagas också
till stor del af uttjänte gardister, som i allmänhet användas till sådana
lägre befattningar vid hvilka ordning och påpasslighet erfordras.

Det militära lifvet i nya Stockholm är i allmänhet kännetecknadt
af arbete och ordning, och om några ännu sätta nöjet framför arbetet 
tillhöra de otvifvelaktigt mindretalet.  Den tiden är förbi, då en
garnisonsmilitärs uppgift ansågs vara att icke göra något nyttigt,
men dela dygnet mellan en ofta onödig vakttjänst och råa nöjen, och
detta gälde ej blott manskapet, utan äfven befälet, hvars anseende 
ofta nog bestod endast i att vara goda dansörer och glada dryckesbröder.  
Nu för tiden är en garnisonsofficer i Stockholm vanligtvis en
man med stor bildning som förstår tidens sträfvan och under det han
aldrig förnekar sin kåranda också känner sig vara medborgare samt
ej sällan med stort intresse egnar sig åt kommunala angelägenheter.

Stockholmslifvet drager onekligen nytta af att bland sig ega denna
stora samling kunnige och arbetsamme militärer som utgöra
generalstaben, hvars chef är generalmajor frih. A. E. Rappe, och dem som
tillhöra arméns fjärde fördelning och militärdistrikt, hvars chef är
kronprinsen, samt att äfven vara stabsort för femte fördelningen, hvars
generalbefälhafvare, generallöjtnanten grefve Sven Lagerberg också är
Stockholms öfverkommendant.  Fördelarne ökas genom de stora militärläroverken 
samt genom flottans här varande station.  Den senares officerare
och manskap äro kanske icke så mycket bemärkta som krigsmakten till
lands och de ha icke någon ny tidsenlig kasern att uppvisa — »Långa
raden» på Skeppsholmen undergår endast med långa mellantider en
oundviklig reparation — men de utgöra likväl en vigtig del af Stockholms 
militärväsende.  Den gamla åsigten, att en garnison inverkar
ofördelaktigt på den civila befolkningen gäller nu mera icke i
Stockholm, och den forna afvogheten mot militärer har också upphört.  
De högst kommenderade äro populära personer i hela hufvudstaden.  
Kommendantsbattongens innehafvare har kanske alltid varit populär
— man behöfver blott erinra sig gamle öfverste Dævel — men bland
de populäraste är onekligen n. v. kommendanten, grefve G. E. Taube,
som i mer än tjugu år innehaft sin ansvarsfulla befattning och ännu,
oaktadt sina 71 år, är lika rörlig och med en ung mans raskhet sköter
sin tjänst samt visar sig öfver alt i hufvudstaden.





XXVII.

I poliskammaren och på stationerna.


Att kallas till inställelse i poliskammaren betraktas
ännu icke utan motvilja, ehuru det på laglydiga
personer kanske icke har samma obehagliga verkan 
som för några årtionden sedan.  Det fins naturligtvis de som
ha sina goda skäl att frukta polisen och som ej kunna höra namnet
utan att öfverfallas af en hemsk rysning.  Men äfven bland dem som
icke ha någon orsak att bäfva för polisen önska de flesta att
undvika den inrättningen.

Den känslan kan ju vara ganska förklarlig hos finkänsliga
naturer hvilka icke utan motvilja kunna tänka på att stå inför samma
skrank, där så många fräcka brottslingar bruka stå, att trängas med
samhällets olycksbarn bland moralisk och fysik smuts samt alt vidrigt
som deras inbillning målar ut för dem.

Intrycket af en session i poliskammaren är dock i våra dagar
ingalunda så afskräckande som man, med minnet från forna tiders
polisinrättning, vanligtvis föreställer sig.

Stockholms polisverk omfattar många olika afdelningar, och det
torde knappast finnas något annat ämbetsverk som allmänheten nödgas 
besöka af så skilda anledningar.  Dit inkallas personer för att 
stånda ansvar för något groft brott, under det en annan där infinner
sig för att vinna upprättelse för ett sådant eller därom lemna
upplysning.  En vill anmäla en konsert eller föreläsning, en annan är
anhållen för lösdrifveri; en är angifven för fylleri eller slagsmål; en
annan vill söka sig in på arbetshuset — och så vidare i oändlighet.

Den talrika allmänhet som samtidigt har mål att utföra eller andra
angelägenheter att besörja i polisen företräder således en mångfald af
de mest skiftande, ofta fullkomligt motsatta intressen och utgöres af
beståndsdelar af de mest skilda samhällslager.  Länge dröjde det dock
innan den som infann sig i ett t. ex. rent administrativt ärende
besparades olägenheten af att sammanträffa med brottslingar, fridstörare
och andra »poliskunder».  Det var en hopgyttning af alt slags folk
som trängdes i polisförmaket.  Den osunda och vämjeliga lukt som
uppkom af denna sammanblandning steg upp i huset och spred sig
till alla ämbetslokalerna.

Så var förhållandet ännu i medlet af 1880-talet, men är nu väsentligt 
förbättradt, hufvudsakligen genom polismästarens kraftiga ingripande 
och i följd däraf öfverståthållarens till stadsfullmäktige den 10
mars 1885 gjorda hemställan.  Stadsfullmäktige godkände denna och
beviljade medel till polishusets ändamålsenligare inredning enligt det
af stadens arbetschef, major C. J. Knös, upprättade kostnadsförslag
som upptog en summa af 30,000 kronor.  Arbetet utfördes
sommaren 1885.

Polishuset har i sitt yttre ingenting som tilldrager sig uppmärksamhet.  
Det är en tämligen stor byggnad, en förening af det gamla
på sextonhundratalet uppförda Polus’ska huset i hörnet af Myntgatan
och Myntgränden (benämningar sedan myntverket upptog n. v.
kanslihuset) och ett väster därom beläget, enligt uppgift en gång Gustaf
Banérs hus, mest bekant under förra hälften af vårt århundrade såsom
lokal för Malmens källare.  Byggnaden ligger vid en tämligen trång
gata och eger icke något monumentalt, ingenting som på något sätt
antyder hvad som finnes innanför murarne, ser ej afskräckande ut,
ej häller vördnadsbjudande.

Utanför hufvudingången fins ingen post, mycket mindre någon
högvakt.  Innan »stadsmilitären» afskaffades, vandrade en man af den
kåren med gevär i förstugan, men nu går ingen vakt där.  Något
stort antal polismän ser man ej häller till, men för öfrigt är rörelsen
ganska liflig i samma förstuga.  Det är ständigt strömmande fram
och till baka.  På väggen finner man uppgift på hvar polisens särskilda
afdelningar äro att söka.

Det är just icke det bästa sällskap man möter, men några fängslade 
brottslingar ser man icke.  Träffar man en och annan 
skurkfysionomi, hvilket icke är alldeles ovanligt, tillhör denna dock en för
tillfället fri personlighet.  Fångar föras en helt annan väg in till
poliskammaren och ha ej långt att gå.  Den tiden är förliden, då
fängslade män och kvinnor släpades midt på dagen genom Stockholms
förnämsta gator.  Cellfängelset är sammanbygdt med polishuset.

Genom förändringarne 1885 ha så väl polikammarens som polisdomstolens
sessionsrum erhållit ett icke obetydligt utvidgadt utrymme; tillträde till dessa
rum ha beredts genom två trappor och skilda förstugor, och sessionsrummet
ha erhållit två förmak som icke stå med hvarandra i omedelbar förbindelse.  
Poliskammarens ämbetslokaler äro nu så anordnade, att de ämbets- och tjänstemän
som samarbeta kommit i hvarandras närhet, hvarjämte polisdomstolens lokaler
försetts med kraftig luftväxling.  Härigenom har polisverkets behof af ändamålsenliga 
lokaler nöjaktigt tillgodosetts intill den tid, då man kan, såsom det heter
i öfverståthållare-ämbetets senaste femårs-berättelse, hoppas få se planen att för
stadens ämbetsverk uppföra en ny byggnad bragt till verklighet. 

I förstugan leda dörrar till detektiva stationen samt dennes
föreståndares rum och till redaktionen af Polisunderrättelser.

Går man upp för trappan, kommer man dels till kanslist- och
sekreterare-expeditionen för polisärenden, dels till poliskammarens
förmak n:o 4.  Det senare, föga rymligt, upptages till större delen
af polismän i uniform samt några få till polisen inkallade
personer.  Från samma förmak leda till vänster två dörrar in i
poliskammarens sessionsrum.

Klockan är mellan elfva och tolf på dagen.  Poliskammarens arbeten
börjas.  Dessa äro icke offentliga, men med särskildt tillstånd kunna
vi taga plats bak om skranket och öfvervara förhandlingarna.

Vi befinna oss i ett stort, af fem fönster åt Myntgatan och tre
åt gården upplyst rum som på hela sin längd delas af ett skrank
hvilket gör på halfva längden en bugt utåt, och där har polismästaren 
sin plats.  Bak om polismästarens stol står en byst af friherre
Carl Sparre, hvilken under aderton år, 1773—1791, såsom öfverståthållare 
verkade för Stockholms förkofran och under hvars ämbetstid
poliskammaren inrättades.

Till höger om polismästaren sitter vid ett särskildt bord den för
dagen tjänstgörande notarien.  Utanför skranket synas några civilklädda
polismän, detektiver, samt en såsom ordonnans tjänstgörande
uniformerad poliskonstapel.  På ena sidan föra två dörrar från förmaket.  
På motsatta sidan leder en dörr utåt en annan förstuga och en dörr
sätter rummet i förbindelse med rum upplåtna åt kommissarierne och
ordonnansafdelningen.  Mellan dessa två dörrar är i hörnet en liten
lönndörr, hvilken man knappt märker, men som är en ganska vigtig
förbindelseled och för många en högst fatal dörr.  Den leder till cellfängelset.  

Alt är tyst och stillsamt i detta stora rum.  Några referenter
finnas icke.  Polismästaren, f. n. den såsom biträdande polismästare
tillförordnade polisdomaren W. Willers, ögnar igenom de rapporter
som uppsatts efter de förberedande förhören i detektiva afdelningen.  
Snart nämner han ett namn, en polisman skyndar ut och strax
därefter öppnas den lilla lönndörren.  En figur i hvita linnekläder
införes och anvisas plats utanför skranket.  Förhöret tager sin
början.

Fången har redan inför detektiva afdelningen fått redogöra för
sin föregående lefnad, och rapporten därom uppläses nu.  Ej sällan
söker fången att genom osanna uppgifter föra polisen bakom ljuset.  
Men i de flesta fall har man god reda på hans föregåenden.

Där ha vi en medelålders kraftfull man med ett ganska godt
utseende.  Han är dock tre gånger förut straffad för stöld.  Nu är
han tilltalad för att ha begått inbrott i sällskap med två kamrater,
också straffade två eller tre gånger för samma slags brott.  Tjufven
med det fördelaktiga utseendet bekänner fritt och otvunget, men
påstår sig icke känna de två andra.  Han använder lika mycket
advokatyr att rentvå dem som han öppet tillstår sitt eget brott.  Han
föres åter bort, och de två andra införas.  De äro bägge utrustade
med utpräglade skurkfysionomier, och den äldste, en sextioåring, ser
ytterst förhärdad ut.  Han svarar i en hård och snäsande ton på
polismästarens ganska fogliga frågor.  Ingen af dem kan förmås att
bekänna, ehuru de alla tre gripits på bar gärning.  Målet hänvisas
till rådhusrätten.

Genom den lilla, ödesdigra dörren införes en liten herre som i
all sin sluskighet synbarligen eftersträfvar rätt mycken elegans, en
snobb hvars slitna och fläckiga kläder bevisa allt annat än ett
ordentligt lefnadssätt, men hvilka dock befriat honom från att iklädas
fångdrägt.  Det är endast de som icke ha egna åtminstone någorlunda
dugliga kläder som iföras fångdrägten.  Snobben är tilltalad för
åtskilliga förfalskningar, men målsegandena ha afstått från att fullfölja
målet.  Nu står han inför polisskranket endast som lösdrifvare.  Han
ställes på fri fot igen, men ålägges att skaffa sig arbete.

En icke häktad man införes och träder med högtidliga steg fram
till skranket samt lutar sig ända in på polismästaren.  Han har
stora, blå glasögon och en förvånande likhet med »advokaten
Knifving» i det bekanta lustspelet.  Han är misstänkt, och det på
ganska talande skäl, för att ha borrat in något sprängämne i ett
vedträ som därigenom exploderat och skadat en person.  Med
mycken advokatorisk talförhet bedyrar han sig aldrig ha haft
att göra med »andra sprängämnen än fotogen och gasolja» och 
kan således icke med skäl misstänkas för att ha åstadkommit den i
fråga varande explosionen.  Han tillåtes afträda och beger sig under
många bugningar ur rummet, ända vid dörren upprepande »bara fotogen 
och gasolja».

En snygt klädd mansperson, hvilken visar sig utöfva ett borgerligt 
yrke, inställes såsom tilltalad för att på åtskilliga källare och
kaféer ha stoppat på sig de gafflar, skedar, koppar, m. m. med
hvilka han betjänats, men han är synbarligen sinnesrubbad och
sändes till läkare för att undersökas.

Så aflöser det ena »målet» det andra, alla behandlade med mycket
allvar, men lugnt och fogligt.  Slutligen införes en hel rad häktade
lösdrifvare, bland dem åtskilliga kvinnor, unga och gamla, mest unga
prostituerade med fräcka miner.  De dömas till tvångsarbete, två
månader, fem månader o. s. v.  Några skickas till arbetsinrättningen.  Alla
dessa ha förut undergått varningar och bestraffningar.  De som första
gången stå inför skranket varnas vanligen och släppas.

En illa känd prostituerad kvinna, tjugunio år, införes från fängelset.  
Från en af den motsatta sidans dörrar inträder en medelålders
landtman.  Det är den häktades broder som anmält sig vilja taga
den fallna systern i sitt hem och där söka föra henne på bättre väg.  
Det är en rörande scen.

Detta är en dag i poliskammaren, och ungefär likadant tillgår
det alla dagar.  Det är det mänskliga eländet, lättsinnet och brottet i
många former, sådana de förekomma i en stor stad.

Utom de mål, på hvilka här gifvits exempel, tillhör det
tjänstförrättande polismästaren att under sessionerna ombesörja åtskilliga
andra ärenden, såsom godkännande af droskkuskar och stadsbud m. m.

Den dagliga handläggningen af mål och ärenden i poliskammarens sessionsrum 
tager i anspråk så mycken tid och kräfver så stor möda, att om befattningen
därmed skulle uteslutande läggas på polismästaren själf, denne svårligen kunde
åt öfriga föremål för sin ämbetsmannaverksamhet egna all den uppmärksamhet
och omtanke som är af nöden.  Det var också därför som en biträdande
polismästare var på förordnande anstäld från 1838 ända till 1865 och höll jämte
ordinarie polismästaren session i poliskammaren.  Sist nämda år öfverflyttades
de mål i hvilka polismyndigheten utöfvade domsrätt från polismästaren till den
då tillsatte polisdomaren, men det visade sig snart, att polismästarens
ämbetsåligganden likväl vordo alt trägnare på samma gång som hans behandlande af
målen i poliskammaren icke vore så ovilkorligt nödvändig sedan den förberedande 
utredningen som under polismästarens och polisintendentens öfverinseende
göres af den underordnade polispersonalen blifvit alt mer fullständig och
noggrann.

Därigenom hände, att målen i poliskammaren till största delen handlades
af polisintendenten i hvars instruktion det bestämmes, att han skall tillhandagå 


polismästaren i tjänsten samt vid hinder eller förfall för honom förestå hans
ämbete.  Men då uppstod en annan olägenhet, i det att den på polisintendenten
ankommande, synnerligen maktpåliggande tillsynen och inspektionen öfver den
yttre polisbevakningen åsidosattes, när han skulle vara upptagen af
sessionsgöromålen under flere timmar hvarje dag.

Öfverståthållareämbetet hemstälde då år 1886 hos kongl. maj:t, att någon
bland verkets notarier måtte under egen ansvarighet förordnas till polismästarens 
biträde och föreslog därtill notarien, v. häradshöfdingen W. Willers.  Detta
beviljades ock af kungl. maj:t, och ehuru hr Willers 1888 utnämdes till
polisdomare, förordnades han likväl att äfven under 1889 som biträdande polismästare
handlägga målen i poliskammaren. 


Polismästaren själf träffa vi, om vi från poliskammaren återvända
genom förmaket n:o 4 och inträda i en annan sessionssal, där
han handlägger ärenden som bero på ansökningar, skrifvelser, m. m.
och i hvilka i allmänhet inga äro inkallade samt där poliskommissarierne 
en gång om dagen infinna sig för att mottaga polismästarens 
meddelanden.  Vägen till polismästarens enskilda rum kan tagas
från nämda sessionssal genom ett stort rum, där räkenskapsföraren och
åtskilliga kanslister ha sina platser.  Men de som besöka polismästaren 
anvisas inträde från en helt annan sida af polishuset.

Om man nämligen, i stället för att gå vidare upp för trappan i stora
uppgången, då man två trappor upp kommer till stadsfogdarnes lokal
samt öfverståthållareämbetets kansli som sedan gammalt kallats för
»slottskansliet» och handlägger utsökningsmål, eller för att öfver gården
begifva sig till den där tre trappor upp belägna polisdomstolen, åter
går ut på Myntgatan och viker om hörnet vid Rådhusgränden, finner
man en ingång till ett ganska prydligt kapprum, på hvars ena
sida portvaktens loge är belägen och på den motsatta en särskild
ingång till passbyrån som har sin hufvudingång från gården.  I
kapprummet uppvakta en poliskonstapel i uniform och en artillerist.  Den
förre skyndar artigt fram och tager emot den inträdandes hatt och
öfverrock.  Man frågar efter polismästaren, visas till en trappa,
mattbelagd och upplyst af elektrisk låga, som på sidan om portvaktarlogen 
leder upp i huset.

Vid trappans öfra ända finner man åter ett förmak, hvars
vaktmästare skyndar till våningens inre för att anmäla den besökande.  
Men kanske besöket gäller själfve öfverståthållaren.  Dörren till hans
ämbetsrum finner man strax till höger i det lilla förmaket.  De äro
två rum, ett stort och ett litet, enkelt möblerade.  I det större
rummet sitta porträtt i olja af öfverståthållarne Rutger Fuchs (1739—53),
J. A. Lantingshausen (1759—69), Carl Sparre (1773—91), J. E.
Hamilton (1848—62) samt G. af Ugglas (1874—88).


Öfverståthållaren i Stockholm är, sedan 1634 efterträdare till de höfvitsmän, 
slottslofven, ståthållare m. m. som skulle hålla slott och stad konungen
till handa, deltaga i magistratens öfverläggningar och gemensamt med denne
främja konungens och stadens rätt och bästa.  Området för hans verksamhet är
mycket stort.  Då alla polismål 1776 lades under öfverståthållareämbetet,
föreskrefs, att öfverståthållaren själf »borde icke
allenast varda underrättad om alla brott som
i residenset kunna förelöpa mot lagar och
förordningar, utan ock efter omständigheterna
vidtaga de mått som till den brottsliges straff,
näpst och rättelse nödigt pröfvades».  Men
emedan öfverståthållaren icke kunde hinna
med alt, så skulle underståthållaren
öfverståthållaren biträda och vid vissa tillfällen
företräda.  Men den närmaste tillsynen öfver
den 1776 inrättade polisen uppdrogs åt den
tjänsteman som fick namn af politi-, nu
polismästare, en förtroendetjänst som kungl. maj:t
själf egde att tillsätta.

Emellertid utöfvar öfverståthållaren
högsta polismyndigheten och bör, såsom det
heter i senaste instruktionen af den 1 december 1882, »hafva omsorgsfull
vårdnad därå, att allmän ordning och säkerhet till person och egendom
upprätthållas och att begångna brott blifva lagligen beifrade», hvarefter instruktionen
uppräknar ej mindre än sjutton särskilda
afdelningar af hvad i polisärenden åligger
öfverståthållaren.  En god del af dessa handhafves
dock af polismästaren, under det öfverståthållaren 
dess utom har en mängd andra åligganden 
af den mest mångsidiga beskaffenhet. 

C. G. A. Tamm.

Sedan frih. G. af Ugglas i fjorton år,
efter frih. G. Bildts afgång 1874,
innehaft öfverståthållaretjänsten och i icke
ringa mån bidragit till de framsteg som
hufvudstaden under de åren gjorde samt
genom sina administrativa egenskaper och
sitt humana väsen tillvunnit sig stockholmarnes 
aktningsfulla tillgifvenhet, utnämdes
frih. C. G. A. Tamm 1888 till
öfverståthållare, liksom sin närmaste företrädare förut innehafvare af
finansportföljen.  Frih. Tamm är, med inräknandet af äfven dem som
någon tid varit tillförordnade, den 47:de öfverståthållaren i Stockholm.

P. J. Bråkenhjelm.

Öfverståthållarens närmaste man inom en del af »ämbetet» är
underståthållaren — sedan 1876 P. J. Bråkenhjelm — men för att träffa
honom måste man gå två trappor upp i samma ingång eller ock i ingången
från Myntgatan, där öfverståthållare-ämbetets kansli har sin lokal.


Detta kansli är, såsom ofvan antyddes, forum för utsökningsmål och har
icke något gemensamt med polisen.  Det är egentligen öfverståthållaren som
skall vara äfven överexekutor för Stockholm och såsom sådan upptaga och pröfva
utsökningsmål, utöfva inseendet öfver hufvudstadens två stadsfogdar och
deras biträden och låta genom dem verkställa indrifningar af krono- och
kommunalutskylder eller allmänna afgifter, tillse att utslag i brottmål i laga
ordning verkställas, m. m.; men dessa ärenden handläggas af underståthållaren.  
Honom åligger det äfven att förestå ämbetet, när det är ledigt samt när 
öfverståthållaren åtnjuter tjänstledighet eller är hindrad.  Underståthållaren är ock
bemyndigad att företräda öfverståthållaren såsom ordförande i vissa direktioner,
t. ex. Danviks hospital, allmänna barnhuset o. s. v. 


Efter besöket i öfverståthållarens ämbetsrum (hans boställsrum
är fortfarande i Tessinska palatset vid Slottsbacken) och sedan
vaktmästaren anmält oss hos polismästaren, begifva vi oss genom en liten
yttersal, där ett fruntimmer är sysselsatt
med renskrifning, in i polismästarens och
polisintendentens särskilda ämbetsvåning,
bestående af ett gemensamt rum samt ett
rum på hvardera sidan därom för hvar
och en af nämde polischefer.

Polismästarens rum, med två fönster
åt Myntgatan, är hvarken synnerligen ljust
eller mycket rymligt, men ser rätt hyggligt
ut med det stora skrifbordet på golfvet
och derpå befintliga telefonapparater,
de väl fylda bokhyllorna med all möjlig
polisliteratur och en ganska enkel men
rätt »hemtreflig» möblering.

S. Rubenson.

Semmy Rubenson, en femtio års man, förstår att med polismannens 
skarpa iakttagelseförmåga förena den bildade verldsmannens
humana väsende, hvarför han är omtyckt af underlydande och
värderad af alla som med honom komma i beröring.  För sitt
yrke hyser han den mest obegränsade tillgifvenhet och har äfven gjort
alt hvad göras kan för att hos allmänheten väcka aktning för polisen.  
Han är polisman med lif och själ och, hvad mera är, polischef med
för en sådan ovärderliga egenskaper, alltid uppmärksam, alltid färdig
att taga initiativ, aldrig tvekande om de bästa medlen, lika kraftig
som foglig, rask i handling, men aldrig öfverilad, fast i sitt uppträdande 
men vänlig mot alla — en den nya tidens polischef, hvars sätt
att gå till väga är så väsentligt olikt mot den gamla tidens, då
brutalitet var det som i synnerhet utmärkte polisen, från och med chefen
till och med extra polisbetjänten.

Den nu varande polismästaren har genom flera gånger 
företagna resor i utlandet skaffat sig tillfälle att studera främmande
hufvudstäders polisväsende samt har utgifvit en ganska omfattande och
intressant bok om polisen i Paris.

Instruktionen för polismästaren af den 20 maj 1868 ålägger
honom att omsorgsfullt vårda sig om att allmän ordning och säkerhet 
till person och egendom inom hufvudstaden med tillhörande
områden upprätthållas samt att anledningen till fara och oordning i
möjligaste måtto undanrödjes.

Uppfyllandet af denna pligt förutsätter en oaflåtlig uppmärksamhet 
på alla de förhållanden som kunna, vare sig omedelbart eller
medelbart, inverka menligt på den allmänna ordningen och säkerheten.  
I ett så stort samhälle, som Stockholms nu mera är, måste
polismyndighetens verksamhetsområde vara synnerligt vidsträckt och
innesluta en ofantlig mängd olikartade och hvar för sig ytterst
vigtiga föremål för ständig omtanke.  Det är ingalunda de dagliga
målens handläggning i poliskammaren som utgöra den vigtigaste delen
af polismästarens — i verkligheten polisdirektörens — befattning,
fastän dessa mål länge togo så stor del af hans tid i anspråk.  Vida
vigtigare är polismästarens åliggande att söka genom polispersonalen 
afböja lagöfverträdelser samt vaka öfver att brott varda upptäckta
och åklagade, liksom att tillse, det lugn och allmän ordning icke
störas och att, såsom ofvan nämdes, säkerhet till person och egendom 
upprätthålles.

Det är, ty värr, en obestridlig sanning, att Stockholm, oaktadt
alla framsteg det gjort och fastän dess befolkning väl icke är mer
än andra stora städers benägen för lagöfverträdelser, ofta gör sig
skyldigt till ganska betänkliga oordningar samt att det därför ligger
mycken vigt uppå, att vid fester och stora folksamlingar i allmänhet
åtgärder vidtagas hvarigenom oordningarna kunna, så vidt möjligt är,
förekommas eller deras vidd åtminstone inskränkas.  Redan i ett
föregående kapitel har erinrats om de obehagliga uppträdena på
Gustaf Adolfs torg den 6 november 1882 samt den genom en del af
stockholmsfolkets råhet uppkomna olyckan på Blasiiholmen den 23
september 1885.  För den senare kastades skulden helt och hållet på
polisen, en i alla opartiska medborgares ögon stor orättvisa, men det
kan väl hända, att polisen, varnad af denna orättvisa, sedermera
bättre än förut tagit sig i akt för att tillåta de dåliga beståndsdelarne
af hufvudstadens befolkning få alt för stor frihet i folksamlingar och
därigenom tillfälle att ställa till oreda.

En mera tillfredsställande ordning torde icke på något ställe i
hvilket land som hälst ha under liknande omständigheter iakttagits
än den som rådde vid de stora festligheterna å konung Oscar II:s 
födelsedag den 21 januari 1889, då man kan säga, att hela Stockholm
var på benen.  Men så bära också förberedelserna till denna goda
ordnings vidmakthållande vittne om en lika utmärkt organisationsförmåga
som varm nitälskan för vår hufvudstads goda anseende.

Vår poliskår är ock, liksom våra garnisonssoldater, af helt annan
beskaffenhet och äfven af helt annat utseende än för några få
årtionden sedan, ja, man kan, hvad åtminstone polisen vidkommer, säga
för kanske blott femton eller tio år sedan.  Den nu varande
polismästaren har ihärdigt fortsatt hvad hans företrädare, polismästarne
Granström, Sundström och Östlund, väl börjat, men som genom
åtskilliga af dem oberoende omständigheter motarbetades, att göra
Stockholms polismanskap till en verklig
elitkår i yttre och inre afseende.  Under
de år hr Rubenson var polisintendent
arbetade han därpå oförtrutet, och på ett
sätt som måste glädja hvarje för sin
stads goda anseende nitälskande
stockholmare har han därmed fortsatt sedan
han tillträdde polismästaretjänsten, därvid
verksamt understödd af polisintendenten
Teodor Hintze.

T. Hintze.

Hr Hintze är en ännu ung man, alt
för ung, tycka somliga, ty han är blott
trettiofyra år och har varit polisintendent
redan i fyra år, men det är icke i 
tjänsten grånade och kanske utlefvade män
som kunna med full framgång utföra hvad som åligger en
polisintendent i Stockholm.  Därtill behöfs unga krafter och ett ungdomligt
mod, ty tjänsten är ingalunda en latmansbefattning, utan ställer stora
anspråk på innehafvaren.

Det är polisintendenten som närmast under polismästaren utöfvar
förmanskapet öfver poliskåren.  Han är i första rnmmet ansvarig för, att den
bevakande polisstyrkan, fullgör sina tjänsteåligganden.  Han skall bibringa
polispersonalen praktisk undervisning och öfning och tillse, att denna personal
eger ej blott fullständig kännedom om de delar af allmänna lagen hvilkas
tillämpning kan tillkomma den och de för den gällande instruktioner och order,
utan ock erforderlig kunskap om sådana lokal- och polisförhållanden som det
tillhör polisen att känna.

Polisintendenten skall vidare utöfva tillsyn och kontroll öfver att polisstyrkan 
fullgör sina åligganden, och på det att denna styrka skall rätt uppfatta
lemnade föreskrifter, bör han meddela erforderliga upplysningar och
handledning, hvarje dygn besöka särskilda polisdistrikt och stationer samt hålla
tillsyn öfver att föreskrifna journaler och anteckningar föras med noggranhet.

Dess utom åligger det, enligt instruktionen, polisintendenten att tillse 


ordningen å gator och allmänna platser samt hafva öfverinseende öfver hyrkuskar
och åkare och dem som å torgen hålla varor till salu; men då hans verksamhet
utvidgats åt så många andra håll, har detta öfverlemnats åt föreståndaren för
centralpolisen.

Likaledes stadgar instruktionen, att då polismästaren finner sådant nödigt,
skall polisindenten på stället där brott timat anställa efterforskningar och hålla
förhör samt tillse, att den för efterspaningar anstälda personal med insigt och
omsorg fullgör sina åligganden; men detta skötes nu mera af föreståndaren för
detektivafdelningen, alt dock under polisintendentens öfverinseende. 

I korridoren, midt emot polismästarens och polisintendentens
våning, har sekreteraren (sedan 1881 v. häradshöfding G. E. Edgren)
sitt ämbetsrum, och fortsätter man korridoren fram, kommer man till
kanslirummet som, enligt hvad här ofvan nämts, har sin hufvudingång
i samma trappa som poliskammaren.

Dessa numera ganska prydliga lokaler tillhöra poliskammaren jämte
öfverståthållarens egna ämbetsrum, men öfverståthållare-ämbetet för
polisärenden har äfven en vigtig afdelning i polisdomstolen som har sin
lokal i fattigvårdsnämdens f. d. rum, tre trappor upp öfver gården.  
Föga lämpligt är det väl att lägga en domstol tre trappor upp, men
detta torde dock ha varit den enda utvägen, såvida omregleringen
af polisverkets lokaler skulle ha kunnat utföras med någon fördel för
det hela.  Polisdomstolens nuvarande lokal är också i och för sig
onekligen vida lämpligare än dess gamla obekväma rum en trappa upp.

Vid inträdet i den lilla förstugan öfver gården finner man på ena
sidan en ingång till en del af detektivpolisen samt på den andra
förmaket n:o 2, där tilltalade, eller för öfrigt kallade vänta på att
föras upp i poliskammaren och på hvars ena sida ingång är till en
»finka» eller tillfälligt häkte.  Detta förmak är väntrum för mindre
snygga personer, då däremot det förut omnämda förmaket n:r 4
utanför poliskammarens sessionssal anvisas åt andra kallade.  En
trappa upp finnes en särskild ingång till poliskammaren, här ofvan
omnämd, samt äfven ingång till polisens ordonnansafdelning och
kommissariernes rum som å andra sidan stå i förbindelse med
poliskammarens sessionssal.

Två trappor upp ser man ingen dörr, men efter att ha
tillryggalagt tre trappor, kommer man in i förmaket n:r 1 som är
polisdomstolens.  Nämda trappuppgång är vid omregleringen af
polislokalerne upptagen inom cellfängelsets område, men utan att inkräkta
på något för fängelsets behof erforderligt utrymme eller menligt inverka
i bevakningshänseende.

Förmaket n:r 1 är en mycket stor sal, med inga andra möbler
än bänkar längs väggarna, men med asfaltgolf, som öfverspolas med
rent vatten, och god luftväxling, och detta behöfs i ett rum som 
hvarje dag fylles af så stort antal icke alltid synnerligt snygga
personer.  Salen har visserligen icke samma betydelse som
poliskammarens och polisdomstolens förut gemensamma förmak, då alla
som skulle inställa sig i polisen, fria eller ofria, trängdes i hop i
samma rum; men här är likväl äfven nu, oaktadt det stora utrymmet, 
trängsel af i synnerhet sådana personer som höra till Stockholms 
oordentligaste och om snyggheten minst angelägna invånare.

Här finner man sjömän som varit i slagsmål, stundom af olika
nationer, schåare som stält till oväsen i gränderna vid Österlånggatan,
månglerskor som brutit mot polisens ordningsstadgar, åkare som gjort
sig skyldiga till öfverdådigt körande eller till mindre hyggligt
uppförande mot allmänheten — detta senare dock nu mera endast
undantagsvis — personer med många yrken och utan yrke, sakförare och
vittnen, unga och gamla, vackra och fula, mest fula, halta och blinda,
samt framför alt sådana som lukta bränvin på långt håll, ålderstigna
drinkare som obotligt sölat sig i lasten och dagligen plockas upp i
rännstenen och unge lättingar eller kanske till och med för öfrigt
ganska hyggliga ungdomar som första gången öfverlastat sig, men
påträffats i redlöst tillstånd och nu, sedan de sofvit ruset af sig, se
ångerfulla och skamflata ut.

Ett stort antal utgöres af vana poliskunder hvilkas fasa för
polisen hör till en öfvervunnen ståndpunkt.  Det är dessa som prata
högljuddast, skämta oblygast och göra sig mest bemärkta.  Men för öfrigt
höras öfver alt sorlande röster, och på det hela är sällskapet tämligen
likartadt åtminstone i sitt yttre.  Den torftiga arbetsdrägten är
öfvervägande.  Några egentliga trasor ser man icke i denna Salle des pas
perdus.  De rena och fina kläderna ser man ej häller.  Sådana finner
man däremot i förmaket n:r 2, som är beläget innanför en tambur
vid salens öfra ända till hvilket fins en särskild ingång tre trappor
upp från Myntgatan. 

Till polisdomstolen har hvar och en fritt tillträde, så långt
utrymmet medgifver, ty domstolens förhandlingar äro, i olikhet med
poliskammarens, offentliga, och det lilla båset mellan de två sidodörrarna
i sessionssalen är därför vanligtvis fullpackadt.  I rummets öfra ända
har domaren sin plats vid ett bord på en liten upphöjning och vid
hvars ena sida en notarie sitter, under det en kanslist har ett särskildt
bord.  På polisdomarens högra sida synes en poliskommissarie som
åklagare.  Bredvid »publikens tribun» uppehålla sig åtskillige
poliskonstaplar i uniform.

Målen äro vanligtvis ganska många och måste i de flesta fall
genast afgöras.  Det kan således ej vara fråga om vidlyftiga
förhandlingar.  Den ena efter den andra af de tillkallade påropas och 
införas af en poliskonstapel.  Än är det fråga om öfverdådigt körande,
än om försummad gaturenhållning, än om olaglig försäljning af bränvin, 
än om slagsmål, fylleri och andra oordningar på offentliga platser.  
Fyllerimålen äro vanligen de flesta, och i nästan alla tillstår den
tilltalade, bötfälles och släppes.  Det händer ock, att oljud
förekommer utan fylleri, såsom då en dräng en gång var tilltalad för
att ha roat sig med att aflossa kanonskott inne på en trång gård,
hvilket mindre vanliga nöje orsakat stor förskräckelse i granskapet,
men skall ha skett på fastande mage.

Polisdomaren, hvars instruktion är af
den 20 maj 1868, måste vara utrustad med
ett synnerligt starkt tålamod för att kunna
stå ut med att dagligen sysselsätta sig med
dessa alltid enahanda fyllerihistorier, åkarefantasier, 
månglerskesagor, dessa förseelser mot
alla möjliga ordningsföreskrifter.  Då han
den ena dagen sett några dussin smutsiga
figurer inför skranket och dömt i några
dussin mål af lika intresselös beskaffenhet,
måste han dagen därpå åter börja med
dylikt arbete, och så vecka efter vecka, månad
efter månad.  Han får icke tröttna eller visa
sig slapp, ej häller brusa upp mot dem som
genom enfald eller trilskhet gifva anledning därtill.  Han skall alltid
vara lika vaken och lika intresserad för det som på längden omöjligt
kan intressera någon, lika jämn och tålmodig.

W. Willers.

Såsom redan nämdt är, innehafves polisdomarens tjänst för
närvarande af v. häradshöfding W. Willers, men under det han i polismästarens 
ställe handlägger målen i poliskammaren, är auditör G. A. Lind
tjänstförrättande polisdomare.

 År 1887 handlades i Stockholms polisdomstol 15,138 särskilda brottmål,
hvilket näst 1886 (16,220 mål) var det högsta antal under de då förflutna fem
åren.  I poliskammaren steg antalet brottmål 1887 till 945, något mindre än året
förut, men ungefär lika med de öfriga under femårsperioden.  I poliskammaren
år 1887 handlagda politi- och ekonomimål voro 7,878.  Inga sådana förekomma
i polisdomstolen.  Målens antal har icke tillväxt i jämbredd med invånarnes,
något som otvifvelaktigt talar till samhällets fördel. 


Under det vi genomströfvat polishusets olika afdelningar ha vi
kanske någorlunda kommit till insigt om arbetet där, men ännu
återstår att taga kännedom om må hända den vigtigaste af alla,
detektivafdelningen, samt sedan genom besök på »stationerna» söka så mycket 
möjligt är få reda på mekanismen af den öfriga polispersonalens
verksamhet.

Alt detta tillhör den afdelning som kallas öfverståthållare-ämbetet 
för polisärenden.  Två andra afdelningar af samma ämbete
utgöras af öfverståthållare-ämbetets kansli (för utsökningsärenden)
samt öfverståthållare-ämbetet för uppbördsärenden, men med dessa
två ämna vi icke här sysselsätta oss.  Vår uppgift är endast att
söka visa, huru Nya Stockholm tager sig ut i poliskammaren och på
polisstationerna.

Polismästare, polisdomare, polisintendent och sekreterare vid afdelningen för
polisärenden samt kamreraren för uppbördsnämden utnämnas af konungen.  
Öfrige tjänstemän samt polis- och vaktbetjäning tillsättas af öfverståthållaren.  
Polismästaren åtnjuter i fast årlig lön 9,000 kr., polisdomaren 6,000, polisintendenten
5,500, sekreteraren 2,400, hvar och en af de fyra notarierne 2,400, två kanslister
hvardera 2,400, tre 2,000 och en 1,500 per man, en räkenskapsförare (registrator)
2,400, en magasinsförvaltare 2,000 kr.  Sekreteraren och några af de lägre
tjänstemännen åtnjuta dess utom sportler. 

***

Till vänster i förstugan åt Myntgatan ligga de rum som äro
upplåtna åt detektivafdelningens kommissarier, af hvilka den ene,
afdelningens föreståndare och redaktör för »Polisunderrättelser», för kort
tid sedan ännu var stadsfiskalen P. Cederborg, en inom sitt område
mycket framstående polisman, hvilken i hög grad bidragit till den ökade
tryggheten i Stockholm, men nu dragit sig tillbaka efter att i trettiotvå
år ha på ett lika nitiskt som intelligent sätt tjänat det allmänna.  
Hans efterträdare är stadsfiskalen A. M. Johansson.

Afdelningen har egentligen blott två kommissarier, men en af de sju
öfverkonstaplarne tjänstgör som kommissarie.  Konstaplarne äro trettiotvå, af hvilka
en anstäld vid pantlåneinrättningen och en i redaktionen af »Polisunderrättelser».  
Alla dessa polismän bära civila kläder. 

Till höger i samma förstuga leder en dörr till de två rum där
detektivafdelningens konstaplar och öfverkonstaplar uppehålla sig.  Där
försiggår den förberedande ransakningen af alla tilltalade.  En
detektivkonstapel eller en uniformerad distriktskonstapel har funnit sig
föranlåten att anhålla en person och förer honom då till polishuset och
in i detektiva afdelningen, där en öfverkonstapel genast företager
förhör med den anhållne, låter denne berätta sitt lefnadslopp och
ransakar noga om alt som kan stå i samband med orsaken till hans
anhållande.  Öfver dessa förhör föras fullständiga anteckningar som
läggas till grund för en af öfverkonstapeln uppsatt och af kommissarien 
granskad samt underskrifven rapport hvilken uppsändes till 
poliskammaren för att där tjäna till vägledning för polismästaren, när han
skall börja ransakningen med den anhållna.

P. Cederborg.

Det af en öfverkonstapel anstälda förhöret kunde ofta göra heder
åt hvilken lagfaren ransakningsdomare som hälst.  Lokalen där det
hålles är däremot icke fullt lämplig, enär ransakningen oupphörligt
störes af kommande och gående polismän samt stundom äfven
de för lösdrifvare eller något brott anhållna personer som genom
detta rum föras in i den ofvan nämda finkan.

Detektivafdelningen har sina digra diarier och rullor af många
slag i hvilka brotten och brottslingarne äro noggrant upptecknade,
och vanligtvis har en för brott anhållen person som förut undergått
bestraffning eller åtminstone på något mindre fördelaktigt sätt gjort
sig känd i polisen svårt att undkomma hvad
dessa förteckningar meddela.  Hans
signalement finnes nog också, och
fotografibilden sitter ganska visst i det stora 
polisalbumet, där man insätter bilder af dem som
på något sätt anses böra lefva i polisens
hågkomst.  Där finnas hundratals
fotografikort som kunna gifva anledning till
ganska intressanta fysionomiska studier.  
Man må dock ej tro, att alla porträtten se
afskräckande ut och bära brottets stämpel.  
Där finnas äfven ganska hyggliga, vackra
och öppna ansigten som tillhöra förhärdade
brottslingar.

De polismän som utgöra detektivafdelningen lägga sig vinn om
att fullständigt lära känna de misstänkta personer som stryka omkring
i hufvudstaden och lura på rof, och efter vunnen sådan kännedom
ha de alltid lättare ej blott att föra den förberedande ransakningen
till en tillfredsställande utgång, utan ock att genom oaflåtligt
aktgifvande på dessa personer förekomma många brott.  Detta är den
detektiva polisens förnämsta uppgift.

Detektiven måste se och höra alt, men aldrig själf göra sig
bemärkt.  Sedan han gjort tjufvarnes seder och bruk till ett särskildt
studium, har han också mycket lättare att följa dem med sin
uppmärksamhet, veta hvar han skall få tag i dem och på säkraste sätt
häkta dem efter ett brott eller hindra dem från att begå ett sådant.  
En detektiv måste också ej blott vara en slug och intelligent karl,
utan äfven en oförskräckt, en som aldrig tvekar att utsätta sig för
missdådarnes knifvar och revolvrar.  Stockholms innevånare känna 
vanligtvis icke huru många gånger våra polismäns mod sättas på prof
och huru mycket vi ha detta mod att tacka för vår säkerhet.  Stundom
måste polismannen själf använda våld, stundom är det kanske
tillräckligt, att han oförskräckt går brottslingen in på lifvet, och genom
denna oförskräckthet inverkar på honom.  Behöfs det, uppvisar detektiven 
sin polisbricka, hvilken kanske ofta nog är tillräcklig att injaga
skräck hos den som har dåligt samvete.

Polisbricka.

Af stor nytta i allmänna säkerhetens intresse har den tidning
visat sig vara som sedan 1878 redigeras på detektiva afdelningen och
under namnet af Polisunderrättelser utgifves tre gånger i veckan samt
är afsedd för rikets alla polismyndigheter och skickas äfven till
polisstyrelserna i Köbenhavn, Kristiania och Berlin, hvilka, liksom andra
utländska polismyndigheter, kunna införa meddelanden i tidningen.

Genom den snabbhet hvarmed tidningen
sprides är hon i hög grad egnad att befordra
brottslingarnes gripande och innebär otvifvelaktigt
ett stort framsteg i det svenska polisväsendets
utveckling.

Det vigtigaste meddelande i dessa »polisunderrättelser» 
äro dels efterlysningar af för allmän säkerhet
vådliga personer, dels tillkännagifvanden att efterlyst
person anhållits eller att begäran om hans efterspaning af
annan anledning återkallats samt att för allmänna säkerheten 
vådlig, men icke efterlyst person häktats, anträffats
utom sin hemort eller aflidit o. s. v., dels slutligen
förteckning å alla medborgerligt förtroende förlustiga
personer som under den närmaste framtiden komma att
frigifvas, så ock uppgift på stulen och bortkommen
egendom.

Alla i »polisunderrättelser» förekommande namn registreras på
redaktionsbyrån, och fullständigt tryckta register utdelas på samma sätt som
tidningen själf, dels för hvarje månad, dels för hvart år.

I en särskild afdelning af tidningen införas meddelanden om
lösdrifvare, och genom registret erhålles en fortlöpande förteckning öfver
samtliga lösdrifvare i riket.  Att på detta sätt ega å ett ställe samlade alla
nödiga uppgifter om lösdrifvare medgifver uppdragandet af en skarpare
åtskilnad mellan den tillfälligtvis tjänst- och sysslolöse, men på det hela
ordentlige arbetaren och den för allmän säkerhet vådlige lösdrifvaren.  I flera andra
afseenden äro dessa »polisunderrättelser» också till stort gagn vid tillämpandet
af den nya, ändamålsenligare lagstiftningen för lösdrifveri.  Så behöfves nu mera
icke öfversändandet af lösdrifvare från ena länet till det andra då all erforderlig
upplysning om dem kan hemtas ur »polisunderrättelser».

Enligt hvad öfverståthållare-ämbetets senaste femårsberättelse angifver, har
från och med 1878 till och med 1885 hela antalet genom »polisunderrättelser»
efterlysta personer utgjort 3,347. 

***


Om man från polishuset begifver sig snedt öfver Myntgatan till
huset n:o 5 med ingång från Urvädersgränd, finner man särskild
afdelning af polisverket, nämligen centralpolisen och den extra
polispersonalen.  Huset, som eges af polispersonalens pensionsinrättning,
är till någon del upplåtet åt apoteket Kronan, men upptages för öfrigt
af nyss nämda polisafdelnings lokaler och boställsrum för den
kommissarie som är afdelningens föreståndare samt för en öfverkonstapel
och logement för de extra konstaplarne, hvilka där ha sin rekrytskola.  
Där finnes ock polisens magasin för tillvaratagna saker.

Genom centralpolisen har det blifvit möjligt att på ett
tillfredställande sätt anordna bevakning vid teatrar, förlustelselokaler,
ångslupsbryggor m. m. samt ordningshållning i allmänhet, då en större
mängd folk tillströmmar och förstärkt polisbevakning därför är
nödvändig.  Innan centralpolisen med ingången af 1876 började sin
verksamhet, var det distriktspolisens personal som bestridde
»kommenderingarne», men då denna icke är talrikare än som erfordras för den
regelmässiga patrulleringen på gatorna, uppstod betänklig brist i
patrulleringstjänsten.  Denna olägenhet är nu mera genom centralpolisen
i det närmaste afhjälpt.  Afdelningen har i kommissarien C. A.
Sandström en föreståndare som visat sig vara en framstående sous-chef.

Till centralpolisens åliggande hör vidare kontroll öfver att
gällande ordningsföreskrifter angående åkeriväsendet, spårvägar,
omnibus- och ångbåtstrafiken, stadsbudsväsendet o. s. v. noggrant
efterlefvas.  Till främjande häraf mönstrar och inspekterar afdelningens
personal tid efter annan de till i fråga varande inrättningar hörande
manskap och materiel.  På centralpolisens kontor föras noggranna
rullor öfver åkare och droskkuskar, omnibusegare, stadsbudsföreståndare, 
stadsbud m. fl., äfvensom anteckningar öfver alla af dem
begångna förseelser.

Dess utom utöfvar centralpolisen vaksam inspektion öfver den
patrullerande polispersonalen, till hvilket ändamål en centralpatrullering 
användes.  Man ser på hvarje stund af dygnet att två uniformerade 
poliskonstaplar sammanträffa på gatan, stanna och göra
anteckningar på hvar sitt papper.  Den ene af dem har bokstäfverne
C. P. på axelklaffen, centralpolisens märke.  Den andra är utan sådant
märke och tillhör distriktspolisen samt inspekteras och kontrolleras af
den förre.

Staden är indelad i särskilda distrikt som centralkonstaplarne i
en på förhand gifven tur genomvandra utan att vara bundne af vissa
linier, men äro skyldige att så välja sin väg, att de icke allenast
kunna inspektera distriktspatrullerna, utan äfven tillse ordningen på
de gator, där sådan patrull icke finnes.


Till kontroll å centralpatrulleringen åligger det patrullen att på
en medförd karta upprita den tillryggalagda vägen, hvarvid hvarje
inspekterad distriktkonstapels nummer jämte tiden för sammanträffandet 
angifves.  Riktigheten af den beteckningen kan sedermera
kontrolleras genom kartans jämförande med de anteckningar
distriktspatrullerna föra öfver undergångna inspektioner.

Centralafdelningen har också beredt tillfälle till inrättande af en
god rekrytskola för de fyrtio extra konstaplarne hvilka i sådant
afseende utgöra en underafdelning till centralpolisen.

Till början voro extra konstaplarne endast förstärkningsmanskap
med nästan uteslutande natt-tjänstgöring samt bestod vanligen af
skräddare och skomakare eller andra yrkesmän hvilka för sin utkomst
icke voro hänvisade till endast den knappa extra-konstapels-lönen.  
För några och trettio år sedan utgjorde de extra konstaplarne ett par
hundra, under det de ordinaries antal föga öfversteg halft annat
hundra.  Men ju mera erfarenheten visade, att nyttan af de ordinarie
för tjänsten inöfvade konstaplarne vore ojämförligt mycket större än
de fördelar som de extra erbjödo, ökades de förres och minskades de
senares antal.

Nu mera får ingen ordinarie anställning vid poliskåren innan
han tjänstgjort som extra konstapel och därvid förvärfvat både teoretisk 
och praktisk underbyggnad.  Vid extra konstapels-kåren anställas
därför nu endast de som ämna utbilda sig till ordinarie polismän och
egna hela sin tid åt polisens tjänst.

Liksom skolorna vid garnisonsregementena åt sina rekryter
meddela ganska aktningsvärd undervisning, så sker något motsvarande
vid polisens rekrytskola.  Den undervisningen är, som sagdt, anförtrodd 
åt centralpolisen, hvars personal synnerligt väl egnar sig till
lärare för de extra konstaplarne, enär den genom sitt inspektionsåliggande 
måste utgöra en kärntrupp inom ordningspolisen och genom
sin tjänstgöring i allmänhet har den fullständigaste insigt i hvad som
inom den afdelningen fordras af en polisman i Stockholm.

Centralafdelningens föreståndare, öfverkonstaplar och därtill skicklige
konstaplar meddela, under polisintendentens inseende, undervisning i gällande
instruktion, order, de flesta polisförfattningar, större delen af strafflagen samt vissa
delar af civillagen.  Därjemte öfvas desse poliskonstaplar i exercis och
telefonering.  För bevaknings- och särskildt patrulleringstjänster inöfvas de extra
konstaplarne genom att åtfölja centralpolisens ordinarie konstaplar så väl vid
kommenderingar som vid centralpatrulleringen, och är den ordinarie konstapeln
skyldig fästa följeslagarens uppmärksamhet på alt anmärkningsvärdt eller för
den senare lärorikt som under patrulleringen kan förekomma.  Vid återkomsten
till stationen skall extra konstapeln inför befälet redogöra för de gjorda 


iakttagelserna.  När extra konstapeln af föreståndaren anses ha inhemtat det föreskrifna
kunskapsmåttet, får han inför polisintendenten undergå examen, och, om han
däri godkännes samt i öfrigt befinnes för polistjänsten lämplig, är han berättigad
till befordran vid inträffande ledighet.

Polismännens teoretiska undervisning afstannar dock icke med deras
befordran till ordinarie, utan fortsättes af vederbörande distrikts- eller
afdelningsbefäl under inseende af polisintendenten, som dels håller periodiska förhör med
konstaplarne och dels själf gifver lektioner åt öfverkonstaplarne i kommissariernes 
närvaro.

De fjorton år som snart förflutit från centralpolisens inrättande ha lemnat
den erfarenhet, att denna afdelning icke blott uppfylt, utan äfven öfverträffat de
förväntningar man från början fäste därvid, och de framsteg ordningspolisen
under dessa år gjort i flere riktningar torde väsentligast vara att tillskrifva
centralpolisens inflytande samt särskildt den teoretiska undervisning och
praktiska handledning som genom denna afdelning komma polismännen till godo under
deras första tjänstetid.

Centralafdelningen förestås af en kommissarie med 3,400 kr. årlig lön.  
Först sköttes befattningen af en distriktkommissarie som jämte sin lön af 3,000
kr. uppbar ett arvode å 400 kr., och nu, då en särskild kommissarie är föreståndare, 
är inkomsten också upptagen till 3,400 kr.  Afdelningen har två öfverkonstaplar, 
trettiosex konstaplar till fots och tolf till häst. 


Då Stockholm började bebyggas i utkanterna, förspordes ofta
klagomål öfver den i dessa trakter ofullständiga polisbevakningen.  
Detta föranledde att stadsfullmäktige, på öfverståthållareämbetets
hemställan, 1884 beviljade anslag till ridande polis, den lämpligaste för
de vidsträckta utkanterne.  Till tjänstgöring vid denna afdelning
beordades åtta konstaplar af redan förut varande manskap, men redan
följande året anskaffades särskildt manskap och ryttarne ökades till
tolf, hvarför äfven anslaget bestämdes högre.

Den ridande afdelningen lyder under centralpolisen och har till
ändamål dels att till häst bestrida patrulleringen i en eller flere
bevakningslinier, dels ock att till häst eller till fots förrätta annan
polistjänst.  Vid större offentliga fester ser man därför nu mera alltid
ridande polis, och då färdseln å gatorna är större än vanligt, t. ex.
vid flyttningstider, i synnerhet i oktober, upprätthålles ordningen på
Norrbro, Slussen o. s. v. af där posterade konstaplar till häst.  Under
de blidare årstiderna är uniformen likadan som för polismanskapet
till fots, med undantag af att rocken är kortare samt att ridstöflar
begagnas, men vintertiden har den ridande poliskonstapeln pälsmössa
samt pälsfodrad syrtut.

Det ridande manskapet har sin bostad dels i logementen i
polisstationen vid Kammakaregatan, dels vid Katarina station i stadens
egendom vid Tjärhofsgatan (Siverska kasernen), och å båda dessa
ställen finnas stall, å det först nämda för tolf hästar, af hvilka två 
användas för den vagn som begagnas till polismanskapets skyndsamma
förflyttande till någon plats där deras närvaro i hast påkallas.

Från och med den 1 november 1887 är en särskild polispiket
af sex man kommenderad att mellan kl. 8 på morgonen och kl. 12
på natten vara förlagd å femte polisdistriktets (Adolf Fredriks) station
redo till utryckning med hästar och vagn för att lämna snabb
handräckning vid hvarje eldsvåda samt vid reqvisition när behof yppas
af förstärkt polisbevakning.

Polisvagn.

***

En ny afdelning af polisen trädde i verksamhet den 1 mars 1885
under benämning af ordonnansafdelningen.  Denna har till uppgift
att tillhandagå vid anskaffande af upplysningar och handlingar, m. m.
för hvilkas erhållande myndigheter, tjänstemän och enskilde personer
vändt sig till öfverståthållareämbetet för polisärenden eller som erfordras
för de administrativa ärendenas utredning i sekreterare- och
notarieexpeditionerna, åtgärder för att bereda vederbörande styrelser tillfälle
att pröfva ifrågakomna fattig- och sjukvårdsbehof, efterforskning af
försvunna personer som icke antagas ha begått brott, o. s. v.  Dessa
bestyr utfördes först af centralpolisen, men vållade splittring af den
afdelningens arbetskrafter och hindrade dess egentliga verksamhet.

Ordonnansafdelningen förestås af en kommissarie och utgöres af sex
konstaplar.

Prostitutionsafdelningen är ock en afdelning som förestås af en kommissarie,
har en öfverkonstapel och åtta konstaplar.  Föreståndareskapet var först förenadt
med kommissariebefattningen i Adolf Fredriks distrikt, och under 1885 och 1886
var kommissarien derstädes kommenderad att tjänstgöra uteslutande som 


prostitutionspolisens föreståndare, men från och med 1887 skötes den befattningen
af en pensionerad poliskommissarie.

Vid början af år 1888 voro 459 kvinnor inskrifna i prostitutionspolisens
rullor, för första gången inskrefvos 81 och å nyo inskrifna blefvo 182, så att hela
antalet på det året utgjorde 722.  Under årets lopp flyttade 40 från Stockholm, 27
afveko, 7 afledo, och 86 sutto häktade vid årets slut, men 11 ingingo äktenskap,
19 erhöllo tjänst, 47 annat arbete, 2 intogos å skyddshem ocb 23 på arbets- eller 
försörjningshus, så att 451 voro vid årets slut inskrifna.

Af dessa 451 var en under sjutton år, men fylda sexton.  Största antalet
(168) var mellan tjuguett och tjugusex år.  En var öfver femtio år.  De flesta
voro födda i Stockholm stad (88) och därnäst i Kalmare län (73), i Stockholms län
43, i Östergötlands 38 o. s. v.  De allra flesta voro före inskrifningen tjänarinnor
på offentliga ställen, sömmerskor, fabriks- och andra arbeterskor.  Ej mindre än
196 hade vistats i föräldrahemmet tills fylda tjugu år.  Föräldrarne voro mest
handtverkare, därnäst arbetsfolk på landet, så bönder, ogifta kvinnor o. s. v.  Med
smittosam sjukdom voro 303 behäftade.  Under året dömdes 135 till tvångsarbete
från och med tre månader till och med två år samt en ännu längre. 

Af de nu omnämda afdelningarna af polismanskapet är det endast
detektivafdelningen som icke bär uniform, men den uniformerade
centralafdelningen förväxlas ofta med distriktspolisens folk, enär man
ej alltid gifver akt på den förres C. P.  Det öfvervägande antalet af
de poliskonstaplar i uniform som man ser på Stockholms gator
tillhör distriktspolisen, den som det närmast tillhör att vaka öfver
ordningen på offentliga platser.  Det är denna afdelning med hvilken
stadens invånare komma mest i beröring, men vi äro så vana
att se dessa polismän, att flertalet af oss alldeles icke ger akt på
dem och ännu mindre tänker på de verkliga tjänster de göra oss
äfven då de till utseendet ganska sysslolösa helt makligt promenera 
på gatorna.

Ofta hör man klagas öfver, att »då man behöfver en poliskonstapel 
synes en sådan aldrig till».  Klagomålet kan ju någon gång
vara grundadt, enär Stockholm är så stort i sin utsträckning, att
polispersonalen verkligen icke hinner till öfver alt.  Vi ha ännu icke
råd att kosta på oss en för vårt stora område fullt tillräcklig
polisstyrka.  Men den styrka som finnes söker onekligen att vara tillstädes
där hon behöfs och är obestridligen af stor nytta.  Det är nog mer
än en missdådare eller ordningsstörare som kilar undan, när han ser
polisuniformen.  Redan polismannens blotta närvaro är ej sällan af
verklig betydelse för den laglydiges skyddande.

I det afseendet är uniformen af ej ringa vigt.  Denna uniform är
otvifvelaktigt lika nödvändig som den är prydlig och tager sig mycket
fördelaktigt ut, så väl när man ser hvar man för sig, som när en större
del af styrkan framställer sig i trupp.  Då de nya hjälmarne infördes
sommaren 1887, voro de allt annat än populära.  Den preusiska 
Polisstation.
pickelhufvan är aldrig omtyckt i Stockholm.  Anmärkningar mot dessa
hjälmar haglade från alla håll, och skämttidningarna sökte göra sig
lustiga på deras bekostnad.

Efter ett par år har skriket mot poliskonstaplarnes hjälmar
tystnat, och man finner dem både prydliga och fullt ändamålsenliga.

Hjälmarne kosta 9 kr. stycket, då däremot de gamla, mycket mindre
varaktiga högmössorna icke erhöllos under 12 kr.  Under en del af nattpatrulleringen,
kl. 1—5, användes ännu högmössorna tills de utslitits. 


Bland de europeiska storstädernes poliskårer intager Stockholms
nu mer onekligen ett af de främsta rummen och är, med undantag
kanske af ett par italienska städers, den till sitt yttre prydligaste.  
Londons polismän äro högst aktningsvärda äfven till sitt utseende,
men dess uniformerade konstaplar taga sig likväl icke så godt ut
som Stockholms.  Polisen i Paris har många goda egenskaper, men
ser på långt när ej så bra ut som vår, och en »Schutzmann» i
Berlin ser visserligen duktig ut, men har icke stockholmskonstapelns
lediga sätt att uppbära uniformen.  Den glänsande hjälmen, den af
blått kläde förfärdigade vapenrocken, med den dubbla raden förgylda
knappar med Stockholms vapen, sabeln med silfverporte-epée och de
hvita handskarne taga sig förträffligt ut på en ung, välväxt kropp
med militärisk hållning.

Ett stort antal poliskonstaplar har förut varit soldater vid
Stockholms garnison och där genomgått underbefälsskolan, och från
krigstjänsten medföra de den militäriska hållningen, men denna underhålles
ock genom den gymnastik hvari polismanskapet öfvas, nu under 
befäl af major Gyllenram vid Svea lifgarde.  Hvarje år har manskapet
en uppvisning i gymnastik och fäktning, hvarvid man måste beundra
dess vighet och styrka.  De konstaplar som förut icke varit militärer
vinna snart genom gymnastiken och umgänget med kamraterne den
goda hållning som numera utmärker hela kåren.

En god underofficer vid regementet är därför icke genast
färdig som skicklig polisman, men sedan han mottagit undervisning 
af centralpolisen, kan hans forna krigstjänst komma honom
till nytta i polisens tjänst, och, vare sig f. d. militär eller icke, kan
en distriktskonstapel sedermera göra sig förtjänt af att befordras till
konstapel vid centralpolisen, hvarifrån han genom att ytterligare hafva
utmärkt sig må hända anses värdig att vinna anställning vid detektiven, 
och af dennes öfverkonstaplar tagas ofta poliskommissarierne.  
Denna möjlighet af befordran till högre grader utgör otvifvelaktigt en
ganska kraftig sporre och bidrager till bevarande af den goda anda
som i vår tid utmärker stockholmspolisen.


Ingen är fullkomlig och en polisman icke mer än andra.  Misstag
och öfverilningar kunna ännu förekomma och skola sannolikt icke
utrotas, men de äro hos polisen dock nu sällsyntare än förr.  Värre
torde likväl vara att helt och hållet utrota allmänhetens ovilja mot
polisen.  Äfven denna är betydligt mindre än ännu för ett par
årtionden sedan, men försvunnen är den icke riktigt.  Otvifvelaktigt
hade polisen i forna dagar till stor del sig själf att tacka för denna
ovilja.  En polisman var för det första en rå karl, vidare en kitslig
karl, en ofta dumdryg öfversittare, hvilken ansåg sig kunna behandla
allmänheten och synnerligen så kalladt »sämre folk» med grof
godtycklighet.  Så såg han också otreflig ut, var illa klädd och visste
ej af någon hyfsning.  Icke var det då underligt, att man i
allmänhet ej kände någon aktning för polismannen på gatan.

Helt annorlunda är det nu.  Men ännu ligger hos en del af allmänhetens 
en viss benägenhet att ådagalägga motvilja mot polisen.  När
en person af polisen anhålles för förargelseväckande uppförande på
gatan, fins det ännu ofta någon som tager parti för den anhållne
samt stundom till och med söker med våld befria honom.  Det är ej
alltid ens de mindre bildade som därvid äro verksammast.  Man ser också
så kalladt »bättre folk» uppträda mot polismakten, i st. f. att de
borde hjälpa denna vid ordningens upprätthållande.

Nog kan det hända, att polisen någon gång visar ett nit som
förefaller öfverflödigt, men har därvid otvifvelaktigt icke annan afsigt
än att förekomma oordningar.  Ju högre upplysningen stiger hos
allmänheten och ju mera polismakten framgår på den väg som redan
är beträdd, dess mera skola ock medborgarne vara benägne att
erkänna polisens stora betydelse i samhället och räcka ordningens
upprätthållare en hjälpsam hand.

Det ser också ut, som skulle samhällets bildade medlemmar alldeles icke
vara obenägna att själfve ingå i polisens tjänst.  Vid slutet af 1888 funnos sex
ordinarie polismän som tagit studentexamen, icke afsigkomne studenter, utan
unge män som, ehuru andra banor varit dem öppna, icke tvekat att egna sig
åt de lägre graderna i polisens tjänst.  Två hade till och med aflagt akademisk
examen.  Undervisning i högre klasser vid allmänt läroverk hade 10 fått, inom
fem klasser af sådant läroverk 32, i folkskola 140.  De som varit militärer utan
att ha tagit underofficersexamen voro 74, men de som tagit denna examen 148.  
Sist nämdes antal har på fyra år mer än fördubblats, och är denna examen nu
mera nödvändig då en militär vill vinna inträde vid polisen. 

***

Vi inträda på en polisstation, förr kallad polisvaktkontor.  Om
vi välja t. ex. åttonde distriktets, Katarina församlings, 9 
Tjärhofsgatan, som är en af de bättre utrustade, finna vi ett tämligen
stort rum, afdeladt af ett skrank för att polismännen må ha sin från
den besökande allmänheten särskilda del af rummet samt med ett
ytterligare skrank i hörnet vid ingångsdörren för att där bak om för
någon stund förvara anhållna personer, hvilkas uppförande göra
sådant nödvändigt.

Bredvid detta hörn är ingången till öfverkonstapelns rum.  Längre
bort på samma sida kommer man ut i en liten förstuga, innanför
hvilken finkan är belägen.  I rummets bakgrund ser man genom en
öppen dörr in i kommissariens tjänsterum, enkelt men snygt möbleradt 
med soffa, skrifbord o. s. v.  Det hela gör ett ganska godt
intryck.  Vid ett stort bord midt på golfvet sitter ett par konstaplar
som då deras tjänstgöringstimmar lemna någon ledighet sysselsätta sig
med läsning af tidningar.

Alla polisstationer äro dock icke så godt utrustade.  Sämst är
första distriktets station (Storkyrkoförsamlingens) som har en mörk
och obekväm lägenhet vid Stortorget.

Stockholm är indeladt i åtta polisdistrikt efter territorialförsamlingarna.  
Till första distriktet hör dock ej blott Storkyrkoförsamlingen, utan äfven
Stadsgården.  Hvarje distrikt förestås af en kommissarie som har sin bostad i samma
hus som stationen.  Hvarje distrikt har tre öfverkonstaplar, dock med
undantag af det sjunde (Ladugårdslandet och Djurgården) som har fem.  Första 
distriktet hade vid ingången af 1889 det största antalet konstaplar, 49,
andra distriktet (Maria) 24, tredje (Kungsholmen) 18, fjärde (Klara) 30, femte (Adolf
Fredrik) 29, sjätte (Jakob och Johannes) 47, sjunde 41, åttonde (Katarina) 31.  Alla
distrikten hade således vid 1889 års ingång tillsammans 269 konstaplar, 27 öfverkonstaplar 
och 8 kommissarier, hvilket gör en styrka af 304 distriktspolismän.  När
till det antalet läggas af alla graderna 41 vid detektivadelningen, 10 vid
prostitutions-, 7 vid ordonnans- och (med de extra) 91 vid centralafdelningen, finner
man att Stockholms samtliga polisstyrka uppgår till 453 man, hvilket dock ej
är synnerligt mycket på ett innevånareantal af 240,000.

Kommissarielönen är, såsom här ofvan nämdes, 3,000 kr. med bostad eller
hyresbidrag.  Öfverkonstaplarnes lön är från 1,400 till 1,800.  Den öfverkonstapel 
som förestår ordonnansafdelningen uppbär 2,000 kr.  Lägsta konstapelslönen
är 1000 kr., hvilken vid 1889 års början åtnjöts af 117 konstaplar, under det
141 hade 1,100 kr. och 90 fingo 1,200 kr.  S. k. »honnörslön», 1400 kr.,
uppburos af 15 konstaplar.  Af de extra konstaplarne hade sex 500 kr. och
trettiofyra 600 kr.

Enär poliskommissarierne vid distriktsafdelningen och centralpolisen
numera alltid bära uniform, då de äro tjänstgörande, åtnjuta de beklädnadsbidrag, 
liksom detektivpolisens icke uniformerade öfverkonstaplar och konstaplar erhålla
beklädnadersättning. 

Då det är af vigt, att polispersonalen har en sund och
ändamålsenlig bostad, om möjligt i samma hus som stationen, har ett icke
ringa antal »logement» där inrättats för konstaplarnes härbärgerande.  
Dessa »logement» bestå af flera större och mindre rum, och är alt
efter rummens storlek flere eller färre konstaplar boende i hvart och
ett af dem.  Det är samboende utan att därför vara något kasernlif.  
Rummen är i allmänhet goda i hälsoafseende och hållas mycket snygga
samt utrustas på sina ställen med rätt god smak.  Utom de nödvändiga 
möblerna finna man i dem många prydnadsartiklar, i synnerhet
oljetryckstaflor, litografier, fotografier m. m.  Böcker saknas icke,
och på ett ställe ha vi sett till och med ett piano.  I dessa
visserligen torftiga, men ganska hemtrefliga ungkarlslägenheter som
otvifvelaktigt äro af godt inflytande på polispersonalen, spårar man lätt
den omtanka om kårens goda hållning samt hvarje dess medlems
trefnad som i så många afseenden utmärker polisens chefer och som
nog har sin inverkan på en ej så ringa del af samhället utanför
polisen. 

Extra konstaplarne, som bo i centralpolisens logement vid Myntgatan,
betala 6 kr., men alla ordinarie konstaplar erlägga 8 kr. i månaden.  För denna
hyra erhållas husrum, möbler, värme, belysning, sängkläder samt upppassning,
städning och tvätt.

Högsta antalet konstaplar bo i de två hus som tillhöra polispersonalens
pensionsinrättning, det nyss nämda åt Myntgatan och det andra vid Kammakaregatan, 
på senare stället öfver 40.

Det är dock endast de ogifte som bebo dessa logement.  De ogiftes hela
antal var vid 1889 års början 167 och af dem bodde nästan hela antalet i
logementen.  Det ser ut som skulle de ogifte polismännens antal tillväxa i högre
mån än de giftes, ty då år 1884 funnos endast 95 ogifte mot 203 gifte, var
förhållandet fyra år senare 168 mot 239.  Detta torde ej vara tillfälligt, utan ha
sin orsak i den åstundan som alt mer gör sig gällande, att rekrytera
polismanskapet synnerligen bland unge män som ännu ej ingått äktenskap.  Då
poliskårens ordinarie medlemmar år 1884 hade bland sig blott 23 hvilka icke voro
öfver tjugufem år, hade denna åldersklass vid ingången af 1889 växt till 61.  Mellan
tjugufem och trettio voro 89 år 1884 och 130 år 1889.  Detta är fortfarande
den talrikaste åldersklassen.  Sedan aftager antalet för hvarje femårsklass.  
Mellan trettiofem och fyrtio år äro 31, men nästan lika många (30) mellan
fyrtio och fyrtiofem, och öfver femtio år blott 17 samt af dem 3 kommissarier.  
Af de vid 1889 års början tjänstgörande ordinarie polismännen hade sex tjänat
mera än 25 år, men två hundra icke ännu 5 år.  Det fanns dock nitiotre som
hade mellan 5 och 10 års tjänst, sextiofyra mellan 10 och 15 års, tjugutvå till
och med 20 års samt tjugusju till och med 25 års.  Såsom man ser, har det
allra största antalet icke länge varit i tjänst.

Under år 1888 afsattes icke någon polisman för tjänstfel, och under de
närmast föregående åren har sådan afsättning förekommit blott ett par gånger,
men såsom olämpliga för tjänsten afskedades nio år 1888.  På egen begäran
fingo också nio afsked. 

Poliskonstapelns tjänstgöring är ganska sträng, och befälet har
ej häller många lediga stunder.  En kommissarie måste ständigt vara 
redo till tjänstgöring och kan till denna kallas äfven på sin fritid,
det må vara dag eller natt, hvardag eller hälgdag.

En öfverkonstapel inspekterar konstaplarnes patrullering under
ett dygn från kl. 9 f. m. till kl. 1 på natten, och dygnet därpå
bestrider han vakten på stationen från kl. 9 ena morgonen till samma
tid påföljande morgon, men därefter har han ett tjänstfritt dygn.

Hvarje distriktskonstapel tjänstgör fyra timmar å rad med
»patrulleringspass» och med vakt å stationen.  Patrullerna aflösas sex
gånger hvarje dygn.  Passen voro år 1888 i hela staden 162,136,
som inspekterades dels af polisintendenten, dels af centralpolisens
både befäl och manskap, dels af distriktspolisens eget befäl.

Å hvarje polisstation föras åtskilliga böcker, t. ex. rapportbok
i hvilken antecknas alla af distriktets polispersonal gjorda anmälningar
samt enskilda personers angifvelser om brott eller förseelser, angående
hvilka rapport skall afgifvas till polisstyrelsen, med noga angifvande
af alt som rör den tilltalade, och för öfrigt alla inom distriktet
inträffade förhållanden af den beskaffenhet, att de böra genom rapport
meddelas polisstyrelsen.  Rapportboken är försedd med
personalregister.

Bland öfriga böcker som föras å stationen äro målslista, minnesbok, 
tjänstgöringsbok, saköreslängd, bötesuppbördsbok, kvitteringsbok
å saker som anhållits vid kropps- eller husransakan samt å upphittadt
gods m. m., rulla öfver nykterhetsvärdshus, en annan rulla öfver
bränvins och andra spritdryckers försäljningsställen, vidare en öfver
teatrar och offentliga samlingslokaler, en dito öfver biljarder,
kägelbanor och dylika förlustelseställen, en orderbok samt ännu flere böcker,
uppgående hela boksamlingen till nitton särskilda stycken.

Från och med 1888 föras på stationerna anteckningar angående de
personer som där anmälas för fylleri, en ganska fullständig omåttlighetsstatistik 
med uppgifter å tider och kön, yrken, födelseort och hemort, m. m.

Stationerna stå naturligtvis oupphörligt i förbindelse med hvarandra.  
Telegrafmeddelandena, som ännu för få år sedan ansågos så snabba
och i alt ändamålsenliga, äro nu utbytta med telefonförbindelser.  
Under 1885 inrättades i polishuset en central-telefonstation med en
växel, hvaruti telefonledningar äro inledda dels från ämbetslokalerna
och polischefernas bostäder, dels från polisstationerna samt från
kasernerna och militärvakterna, dels ock från telefonbolagens nät.

Denna central-telefonstation befinner sig i portvaktarerummet åt
Rådhusgränden, hvarifrån en enskild ingång också är till andre
stadsläkarens rum.  Växellinierna till polisstationerna afprofvas hvarje
morgon kl. 8.

***


Här ofvan har i förbigående nämts ett par hus som tillhöra polispersonalens
pensionsinrättning.  Denna eger nu ett kapital af öfver en million kr., och
pensionerna motsvarar sextio procent af gällande högsta aflöning inom verderbörande 
tjänstegrad.  Kommissariepensionen är således 1,800 kr., öfverkonstapels
1,080 och konstapels 720.

Dess utom finnes en polispersonalens i Stockholm enskilda enke- och pupillkassa 
som stiftades 1883 och har till ändamål att bereda pensioner åt aflidne
polismäns enkor och efterlemnade minderåriga barn.  Kassans behållning
uppgick vid 1888 års slut till 30,687 kr.  En tredje dylik kassa, polispersonalens
enke- och pupillkassa, är mindre betydande och bör ej förväxlas med ofvan
nämda. 

Polisverkets stat för 1888 upptog utgifter för 741,774 kr.
hvilka bestridas med anslag från kommunen af 701,297 kr., ordinarie
anslag från statsverket 28,100, andel i böter 5,000, o. s. v.





XXVIII.

Bland sjuka och fattiga.



Till kännetecknande af ett samhälle bidrager 
otvifvelaktigt i icke ringa grad det sätt hvarpå de sjuka
och fattiga behandlas.  Stockholm har äfven i detta
afseende gjort betydande framsteg under de senaste
årtiondena.  När t. ex. Serafimer-lasarettets
nuvarande byggnad invigdes för 57 år sedan, ansågs det
vara ett alldeles oöfverträffligt sjukhus, men då grundstenen till
nybyggnaden vid detta lasarett lades sommaren 1889, visste man, att
det hittills varande lasarettets otillräckliga och mindre ändamålsenliga
lokaler ganska mycket inom detta sjukhus hämmat utvecklingen af den
nyare tidens sjukvård, hvilken inom andra sådana inrättningar gjort
så betydande framsteg.

Det hade redan under Stockholms första tid funnits oundvikligt att
upprätta en anstalt där sjuka kunde få vård och bot.  Den äldsta inrättning
för det ändamålet var Helgeandshuset på Stockholmen som däraf fick namnet
Helgeandsholmen och som räknade sin tillvaro från konung Valdemars tid.  Men
det var icke förr än långt in på 1700-talet som fråga uppstod om en riktigt
ordnad sjukvårdsanstalt.  År 1739 väckte då varande gardeslöjtnanten S. Stjerneld 
(sedermera fältmarskalk) motion på riddarhuset i det syftet, och den särskildt
tillförordnade sundhetskommissionen hade redan året förut fäst kungl. maj:ts
uppmärksamhet på nödvändigheten af en lasarettsinrättning icke blott för
sjukvården, utan äfven för utbildande af skickliga läkare.  Riksdagen insåg sakens
vigt, men anslog icke några medel, utan skulle en fond bildas genom
stamböckers kringsändande, inrättande af ett lotteri och afgift af en daler silfvermynt
för hvarje svensk komedi som spelades i hufvudstaden samt vidare genom
insamlingar vid bröllop, barndop o. s. v. 




Men föga samlades, och hela saken skred icke framåt förr än arkitekten
Abraham Bäck och professor Olof Acrel togo den om hand i slutet af 1740-talet,
och då Serafimerorden instiftades, bestämdes, att dess medlemmar skulle bland
annat »hafva vård om de sjuka samt besöka sjuk- och fattighus och deras bästa
vårda».  År 1749 inköptes presidenten, frih. Erland Bromans egendom å
Kungsholmen och anordnades till lasarett, hvilket öppnades 1752 och fick namn af
kungl. serafimerlasarettet.  Styrelsen uppdrogs först åt två serafimerriddare samt
sedan åt det 1787 stiftade serafimerordens gillet.  Sedan detta gilles befattning
med hospitalerna upphörde, utgjordes lasarettets direktion af två serafimerriddare
ända till 1888, då, ehuru, såsom öfverläkaren, prof. C. J. Rossander anmärker
i sin rapport för nämda år, intet har förekommit som bevisat att en omskapning 
af direktionen varit af nödvändighet påkallad, lasarettet fick en särskild
styrelse af sex personer, bland hvilka ordföranden och vice ordföranden utses
af kungl. m:t, en ledamot väljes af Stockholms stadsfullmäktige, en annan af
Stockholms läns landsting samt de två öfrige äro öfverkirurgen och öfverläkaren.

I början hade lasarettet blott åtta sängar, fördelade på ut- och
invärtesafdelningarna.  År 1759 ökades antalet till trettiotvå och några år därefter till
fyrtiofyra, men sjönk och steg sedan alt efter lasarettets inkomster.  År 1805
hade det stigit till ett hundra och var 1823 ett hundrafyrtio.  Betydliga
donationer hade gjort denna tillökning möjlig.  År 1827 tillsattes af k. m:t en komité
som afgaf förslag om lasarettets utvidgning till omkring tre hundra sängar samt
häntydde huru medel kunde därtill anskaffas genom statsbidrag, understöd från
Stockholms stad, personlig uttaxering, viss betalning af de sjuka, o. s. v.  
Lasarettets utvidgande efter detta förslag anbefaldes 1828.  Året derpå började
byggnadsarbetet och 1832 var det fullbordadt.

Med Stockholms tillväxt och ökade fordringar på förbättrad sjukvård fans
lasarettet småningom otillräckligt och föga ändamålsenligt.  Efter ett half
århundrade ansåg man det nästan odugligt.  Tanken på dess ombyggnad stadgades
alt mer.  Sabatsbergs sjukhus gaf godt föredöme för ett nytt och på annan plats.  
Åtskilliga platser kommo på tal, men ingen vann sakkunnigas fullkomliga bifall,
synnerligen som kostnaderna för tomt ökade svårigheterna.  Vid 1881 års riksdag 
väckte frih. A. Nordenskiöld motion om anslag af statsverket för ombyggnad 
af lasarettet på dess gamla tomt.  Motionen vann dock ingen framgång
hufvudsakligen af det skäl, att riksdagen ville först erfara i hvad mån
Stockholms stad och län voro hugade att lemna bidrag för sina fattiga eller mindre
bemedlade sjuke.  Landstinget anslog 50,000 kr., men stadsfullmäktige fäste
vid beviljandet af det till 1,300,000 kr. uppgående kostnadsförslaget sådana vilkor,
att serafimer-lasaretts-direktionen ansåg dem icke antagliga.

Efter flere olika förslag och många funderingar hit och dit, beslöts
ändtligen, att ett nytt sjukhus skulle uppföras på gamla tomten med bibehållande
af så stor del som möjligt af den hittills varande lasarettsbyggnaden.  I
öfverensstämmelse därmed ha arkitekterne A. & H. Kumlien i samråd med lasarettets
två öfverläkare uppgjort ritningar till den nya lasarettsbyggnaden, hvilka, efter
granskning af öfverintendentsämbetet och Stockholms hälsovårdsnämd, af k. m:t
faststälts.  Proposition om anslag till ombyggnaden afläts af k. m:t vid 1888
års riksdag och beviljades på så sätt, att då hela kostnaden anslogs till 1,060,000
kr., skulle Stockholms stad bidraga med tre trettondelar och högst 244,600 kr.  
Landstinget har gifvit 50,000 kr., lasarettsdirektionen 300,000 kr.  Återstoden
beviljades af riksdagen och skulle med 465,400 kr. utgå under fyra år.  
Lasarettsdirektionen kan lemna sitt stora bidrag utan att minska sjukhusets kapital 


eller för sjukvården behöfliga medel.  Lasarettet erhöll nämligen för trettiosex
år sedan en gåfva af expeditionssekreteraren H. F. Sederholm af 54,000 rdr rmt
för det i fråga varande ändamålet, och dessa medel ha genom direktionens
kloka förvaltning nu stigit till nära den omförmälda summan.  Återstoden fylles
af 15,000 kr. som gifvits af framlidne dr. Regnell. 

Det nya serafimerlasarettet kommer således att resa sig på den
af lasarettet redan innehafda tomten.  Många betänkligheter ha
framstälts mot detta bibehållande af den gamla platsen hvilken gränsar
intill den föga friska Klara sjö, men skälen för denna åtgärd tyckas
enligt sakkunnigas intyg, vara fullt giltiga.  Lasarettet är nämligen
icke blott sjukhus i egentlig mening, utan äfven en läroanstalt, där
hela landets läkarekår inhemtar den vigtigaste delen af sin praktiska
utbildning.  Det lemnar äfven tillfälle till råd ocn skötsel för en ständigt 
tilltagande skara af hjälpbehöfvande som ej därför behöfver intagas
å lasarettet.

På grund af dessa omständigheter är det nödvändigt, att
lasarettet såsom klinik ligger så nära som möjligt de lärosalar och
samlingar som finnas i Karolinska institutet hvilket så att säga vuxit upp
omkring lasarettet.  Såsom poliklinik, där råd skall sökas i så många
sjukdomsfall, är det en ej nog uppskattad fördel att sjukhuset icke ligger
alt för aflägset, och det senare gäller äfven för de många svårt sjuka
och lemlästade som oupphörligt dit införas.  En så centralt belägen
plats som lasarettets gamla fins icke, och sjukhus utan klinik har
Stockholm i aflägsnare kvarter.

Lasarettstomten utgör 364,826 kv. fot af hvilka byggnaderna
skola upptaga omkring 74,000.  Platsen är fri och öppen.  Tomten
består till en del af utfyld mark, men denna kan förbättras genom
dikning, och förhållandet varder ock annorlunda, när Klara sjö en
gång förhjälpes ur sitt mindre tillfredställande tillstånd.

Å nedra delen af tomten, den utfylda marken, bygges polikliniken,
och där skall också den medicinska kliniken läggas.  Yttermurarne
af gamla lasarettsbyggnaden komma att stå kvar.  De flesta
sjukrummen i den medicinska afdelningen vetta åt söder, några åt öster
och väster.  Till hvarje underafdelning hör ett dagrum för patienter
som kunna gå uppe, men dessa rum äro belägna åt öster.

Sängantalet  på det nya sjukhuset är bestämdt till fyra hundra.

Man kan således hoppas, att detta sjukhus snart kommer att
verka i full öfverensstämmelse med nutidens fordringar på en
ändamålsenlig sjukvård och kunna ställas vid sidan af det bästa som i
detta afseende redan finnes i Stockholm.  Serafimer-lasarettet har
sedan en lång följd af år, synnerligen sedan Magnus Huss, P. H.
Malmsten och C. Santesson började verka där, visat sig vara en 
sjukvårdsanstalt som följer med sin tid, fastän de genom själfva byggnadens 
ofullständighet framkallade många materiela bristerna lagt hinder i
vägen för att i alt tillgodogöra sig läkarnes skicklighet och människokärlek.  
Hvad Huss, Malmsten och Santesson börjat ha på ett värdigt
sätt fortsats af de nu varande öfverläkarne R. M. Bruzelius och C. J.
Rosssander, den förre föreståndare för medicinska, den senare för
kirurgiska afdelningen, bägge med högt aktade namn inom
vetenskapen och praktiken samt kände ej blott i
hufvudstaden, utan öfver hela riket.  
Läkarepersonalen utgöres för öfrigt af en
andre öfverläkare och en andre
öfverkirurg, professorerne J. G. Edgren och J.
Berg, samt särskild läkare på afdelningen
för nervsjukdomar och på gynäkologiska
afdelningen, underläkare, underkirurger
och amanuenser.

R. M. Bruzelius.

C. J. Rossander.

Serafimerlasarettet har nu mera långt
ifrån samma höga antal sjuka som för ett par
årtionden sedan.  Då sjukantalet t. ex. på
medicinska afdelningen år 1858 var 1,992,
utgjorde det 1888 ej mer än 972 af hvilka 69
på gynäkologiska och äfven 69 på nevrologiska afdelningen.  För trettio år 
sedan var serafimerlasarettet nämligen, om man frånser det endast för militärer
afsedda garnisonssjukhuset, snart sagdt det enda sjukhuset i Stockholm, men
sedan dess ha flera sjukvårdsanstalter upprättats.  Men äfven andra orsaker
ha medverkat till sjuknumerärens sänkande och främst det otidsenliga och
bristfälliga skick hvari byggnaden befunnit sig, i
synnerhet i jämförelse med Sabbatsbergs nya, tidsenliga
sjukhus, på hvilket de sjuka långt hällre sökt inträde. 

Men serafimerlasarettet har, såsom ofvan
antyddes, äfven en annan vigtig uppgift att
fylla. Det är Sveriges förnämsta kliniska
undervisningsanstalt både i medicin och kirurgi
och i det afseendet har inrättningen, oaktadt
minskadt sjukmaterial, dock genom lärarnes
stora anseende, befunnit sig i ständig tillväxt.
Då de i lasarettets tjänstgöringsbok år 1858
inskrifne medicine studerande voro 29, utgjorde
antalet t. ex. år 1887 ej mindre än 82.

Bristen i kliniskt undervisningsmaterial skulle otvifvelaktigt ha
gjort sig ännu mera kännbar och utöfvat menligt inflytande på läkarnes
utbildning, om ej lasarettets polikliniska material lemnat någon
ersättning.  Sedan professor Bruzelius 1877 öfvertagit den ordinarie
lärostolen i medicin vid Karolinska institutet, började han snart 
därefter meddela poliklinisk undervisning, och denna har sedermera allt
jämt fortgått och utvecklats under ledning af nämde professor samt
professorerne Wising och Edgren.  År 1888 uppgick antalet af de på
den medicinska polikliniken rådfrågande till 4,932.

På kirurgiska afdelningen af lasarettet vårdades 964 patienter
år 1888; den kirurgiska polikliniken besöktes åtminstone 1887 af
ännu flere personer än den medicinska, nämligen af 5,145, oberäknadt 
dem som besökte lasarettet endast för att få tänder utdragna.  
Den oftalmologiska kliniken anlitades samma år af 1,838.  Under
1888 verkstäldes 1,170 operationer, af hvilka 527 på intagna
patienter och 367 på polikliniken samt 277 ögonoperationer.

Det är således nu mera bort åt 12,000 personer som infinna
sig på lasarettet hvarje år för att rådfråga sig i sjukdomsfall, förutom
ett par tusen som där intages å båda afdelningarna till sammans.

***

Stockholm har många höga punkter inom sitt vidsträckta
område, men en af de bäst belägna är onekligen Sabbatsbergshöjden,
där luften är så frisk och utsigten så fri.  Där bygde rike bryggar
Westman i förra århundradet ett stort lusthus, kalladt »Westmans
fåfänga», liksom det fans »Titzens fåfänga» på Skinnarviksbergen och
»Lundins fåfänga» bort om Tegelviken, och när rike bryggaren ville
ha en glad stund, fri från stadens buller och bråk, klättrade han upp
till sitt lusthus och dit bjöd han äfven sina vänner, den tidens
borgare och kommunalmän.                                                   -

Vår tids kommunalmän läto taga bort den enskilda »fåfängan»
och bygde där ett stort palats för att i detta vårda och bota sina
sjuka.  Aldrig hade de kunnat välja ett för ändamålet mera lämpligt
ställe, icke långt från stadens lifligaste delar och likväl i ostörd ro,
fridfullt, luftigt, med alla förutsättningar för att underlätta läkarekonstens 
bemödanden att åt sjuka återskänka hälsan eller åtminstone
mildra lidandet.

Om man från Wallingatans, den forna Rörstrandsgatans,
ändpunkt, där den nya Torsgatan börjar, går den smala vägen uppåt
och lemnar den stora gasklockan på vänster hand samt midtför gamla
brunnslasarettet träder in genom portvaktaredörren — för åkande
öppnas den stora grindporten — har man framför sig en bred
uppåtsträfvande väg mellan vackra planteringar.  Men det händer, att
man ej så lätt slipper genom ingången.  Portvakten vill göra sig
förvissad om att man ej söker smugla in för sjuka förbjudna varor.  
Strängheten i detta afseende har otvifvelaktigt afskräckt många 
besökande från de smuglingsvanor som gjorde så mycket ondt i de äldre
sjukhusen, då en där vårdad persons anhöriga ofta satte sin ära i
att till honom hemligen medföra matvaror som icke passade för hans
sjukdom eller att till och med skicka till honom en flaska bränvin
hvars innehåll kanske snart nog gjorde slut på hans lif.  Något sådant
går icke för sig nu för tiden.  Portvakten afhåller sig icke från en
kanske ganska närgången kroppsransakan, och påträffas något
smuggelgods får det utan miskund stanna i portstugan till dess den
besökande åter lämnar inrättningen.

När man följer den lindrigt stigande, breda vägen mellan
planteringarna, ser man en stor byggnad till höger och kommer snart
till en ännu större hvilken åter ett stycke bort på sin andra sida har
till granne ett med det först nämda alldeles lika hus.  Från trappan 
till mellanbyggnaden komma män och kvinnor i blårandiga
lärftsdrägter, sätta sig på bänkarne i fria luften, gå omkring i
planteringarna eller begifva sig åt den park som sträcker sig ett godt
stycke bortåt.  De äro bleka dessa människor i de renliga drägterna,
men ur flertalets ögon lyser glädjen öfver att vara återskänkt åt
lifvet och att i den rena luft som här omgifver dem kunna hämta
krafter till det arbete som väntar dem, när de åter lemna denna
fridfulla tillflyktsort.  Aldrig har väl någon plats varit mera lämplig
för tillfrisknades stärkande och för att åt af sjukdomar och
motgångar anfäktade sinnen gifva en ny lifslust och frisk arbetshåg.  
Endast inandandet af den rena luft som råder på denna höjd och
öfverblickandet af den fria och vidsträckta utsigten kunna göra en
sjuk åter frisk och gifva honom nytt lefnadsmod.

Detta är Sabbatsbergs sjukhus. Af de tre byggnaderna vi nämt
utgöra de två yttersta sjukpaviljonger för kirurgiska afdelningen och
den mellersta innehåller förvaltningslokalerna.  Det är genom den
senare vi begifva oss till sjukhusets inre.

Redan för mer än trettio år sedan väcktes frågan om ordnandet af den
kommunala sjukvården i Stockholm.  Man tänkte då på två nya sjukhus, men
1867 beslöto stadsfullmäktige, att till en början skulle blott ett uppföras och
detta för 300 sängar.  Sedan åtskilliga platser satts i fråga, bestämde man sig
1869 för Sabbatsbergs, staden tillhöriga tomt, och 1870 utfärdades inbjudning
till täflan om pris för ritningar och kostnadsförslag.  Bland sexton täflingsförslag 
tillerkändes pris åt tre, och sedan sundhetsnämden vidtagit några
ändringar i det som fått första priset, beslöts 1872, att sjukhuset skulle uppföras
i hufvudsaklig öfverensstämmelse med det sålunda ändrade förslaget, hvars
upphofsman var slottsintendenten Ernst Jacobsson.  År 1876 påbörjades arbetet
och 1878 fullbordades det.  Den 21 januari 1879 öppnades sjukhuset.  Stockholms 
stads anslag därtill var 486,000 kr.  Den åt sjukhuset upplåtna östra
delen af Sabbatsbergstomten utgöres af 962,151 kv. fot och bildar en långsträckt
oregelbunden figur. 


Ehuru Vasastaden sträcker sig tämligen nära sjukhusområdet
som nu mera har en ingång äfven från det hållet, vid Dalagatan, är
det dock genom breda vägar tillräckligt skildt därifrån och har åt
andra sidan en ännu friare belägenhet, högt öfver den nya Torsgatan
samt ganska långt från Atlas verkstäder och Rörstrands fabriksbyggnader.  
Öfver alt här spelar den friska luften igenom och på alla
sidor är det sommartiden grönt, på alla årstider fri öfverblick öfver
de närmaste omgifningarna samt större delen af hufvudstaden.

Sabbatsbergs sjukhus.

När man genom hufvudingången träder in i mellersta paviljongen
och går uppför en inre trappa till stora förstugan, känner man
kanske en tämligen stark lukt af karbol — apoteket ligger vid nedra
förstugan — men väl uppkommen i öfre förstugan, erfar man icke
någon obehaglig lukt, och hvart man går i de breda och höga
korridorerna samt in i de stora sjuksalarne eller i de enskilda rummen
förekommer luften fullkomligt ren.  Den äfven i för öfrigt ganska väl
hållna sjukvårdsanstalter ej sällan förekommande, för sådana ställen
egendomliga lukt märker man alldeles icke i Sabbatsbergs sjukhus.

Till höger i den öfre, rymliga och prydliga förstugan är ingången
till det stora allmänna mottagningsrummet, äfven användt till
gudstjänstlokal, med där innanför belägna undersöknings- och expeditionsrum 
för läkarne, det sist nämda äfven afsedt till sessionssal för 
styrelsen samt för det medicinska arkivet och biblioteket.  Till vänster i
förstugan finner man kommissariens kontor samt ingången till
operationsrum och därintill belägna två sjukrum med två sängar i hvardera för
patienter som efter operation behöfva lugn och särskild tillsyn, hvarför 
äfven där finnes ett sköterskerum.  I våningen ofvanpå finnas
bostäder för de inom sjukhuset boende biträdande läkarne och
kommissarien, äfvensom gemensamt arbetsrum för de två öfverläkarne.

Från stora förstugan kommer man genom ett större dörrparti
till den sammanbindningsgång som förenar förvaltningspaviljongen med
ekonomibyggnadens bottenvåning som till vänster innehåller det genom
två våningar gående köket, där man ser sex ångkokningsapparater
samt en vanlig järnspisel, utportioneringsbord o. s. v.  På andra sidan
denna midtel-sammanbindningsgång ligger allmänna badinrättningen,
dit hvarje intagen patient genast beordras, och desinfektionsrummet.  
Ingången till denna afdelning är från norra sammanbindningsgången
som bildar rät vinkel mot den förra.

Ekonomibyggnadens källarevåning innehåller ångpannerum med
tre ångpannor för uppvärmning af sjuksalarne och ventilationsluften,
m. m.  Vidare finnes i denna undervåning en ångmaskin som drifver
dels en matarepump, dels den för ventilationsluftens framdrifvande till
sjukpaviljongerna anbragte fläkten.

Från nedre sammanbindningsgången leder midtelgångens
fortsättning vinkelrätt till den långa gång som lemnar tillträde till fyra af
sjukpaviljongerna.  Hela sjukhuset är inrättadt efter paviljongssystemet
med sex paviljonger för sjukrum och de två ofvan nämda för
förvaltningen och ekonomien.  De nu nämnda stora och luftiga
korridorerne äro försedda med fönster åt bägge sidor och prydda af ett
stort antal växter, vackra för ögat och vigtiga i hälsovårdsafseende.  
Korridorerna erbjuda äfven för öfrigt ett lifligt utseende, enär de äro
till stor del befolkade af tillfrisknande som där vandra samspråkande
eller hvila sig på de bekväma bänkarne, och mellan dem röra sig
fryntliga sköterskor, alltid strängt sysselsatte.  Då och då drages en
sjukling i bekväm rullvagn till eller ifrån badafdelningen.  Glasdörrar
lemna utgång till de mellan paviljongerna belägna planterade gårdarne,
högst angenäma och hälsobringande tillflyktsorter.

Vid anblicken af dessa ljusa, med växter prydda samt af belåtna
tillfrisknande till stor del fylda korridorer erfar man icke något af
det sorgliga intryck som inträdet i ett stort sjukhus vanligtvis
framkallar.  Går man in i en af de stora sjuksalarne, är ej häller
intrycket nedslående.  Där dväljes ju mycket elände.  Många vrida sig
i plågor.  Andra ligga omedvetna om hvad som tilldrager sig omkring
dem.  En och annan är kanske döende.  Och likväl förefalla oss dessa 
salar så fridfulla, att ej säga glada.  Alt i dem är lysande af renlighet, 
alt vittnande om den strängaste ordentlighet och en aldrig
trytande omvårdnad.

Med den lifliga luftomsättning som försiggår omkring byggnaderna
och med deras stora porösa begränsningar erhålles en ganska betydande
naturlig luftväxling, och några synnerligen kraftiga medel till densammas
upphjälpande torde därför ej vara af nöden.  En mekanisk
ventilationsapparat fins dock och verkar i förening med de apparater som
tjäna att uppvärma rummen.

Hvar och en af de sex sjukpaviljongerna har två våningar, och i hvarje
våning finnes en stor, för 24 sängar afsedd sjuksal samt innanför liggande
dagrum och ett mindre sjukrum för två sängar, hvarjämte sjukrum inrättats i
jordvåningen i en af paviljongerna.  I alt finnas nu 340 sängar, af hvilka 192
på den medicinska, 122 på den kirurgiska och 26 på den gynäkologiska
afdelningen. 

I hvarje sjuksal kommer man från korridoren genom en
förstuga.  Salen har på hvarje långsida sex fönster.  Längden är
76 fot, bredden 27 och höjden 13 fot, så att på hvarje säng komma
i det närmaste 1,100 kub.-fot luftrum samt 85,5 kv.-fots golfyta.  Men
härtill kan man lägga den till 4,560 kub.-fot uppgående rymden af
det innanför salen belägna dagrummet, hvarigenom, då alla sängar
äro belagda, för hvarje patient finnes en luftmängd af närmare 1,300
kub.-fot eller ungefär 34 kub. meter, således mer än dubbelt den
luftmängd som kommer på hvarje person i de nya gardeskasernernas
sofsalar.  Den friska luften, mer eller mindre uppvärmd i en varmkammare,
indrifves i sjuksalarne genom en af en ångmaskin dragen fläkt, under
det den förskämda luften aflägsnas genom evakuationsskorstenar.

Dagrummen äro tillflyktsort för sådana sjuka som kunna gå uppe.  
De intaga där sina måltider och sysselsätta sig med läsning eller
handarbete utan att störa de andra eller af dem störas.  Dessa rum få
riklig dager från tre stora fönster och prydas af stort antal växter.

Belysningen är nu mera elektrisk, hvilken infördes hösten 1884.  
Sabbatsberg är, skulle vi tro, det första sjukhus på jorden, där sådan
belysning användts, möjligen med undantag af ett militärsjukhus i
Schweiz.  Resultatet har visat sig mycket gynsamt, enär kostnaden
ej uppgått till ett öre pr timme och lampa, ränta och amortering
inräknade, således billigare än gaslysningen.  Lampantalet var förut
228, men ökades hösten 1889 till 430.

I hvarje förstuga till en stor sjuksal är ingång till ett enskildt
sjukrum, i hvilket en eller två sjuka vårdas.  Där är anordningen af ännu
bättre beskaffenhet, sängen har tagelmadrass och här finnas byrå,
kommod, gungstol och hvilsoffa.  Mellan detta rum och salen ligger
sköterskans rum.


Afgiften för betalande sjuke är 4 kr. om dagen i enskildt rum, 2 kr. 50
öre i rum för två personer samt 75 öre i allmän sal.  För sjuka som icke tillhöra 
Stockholm betalas i respektive tre klasser: 5 kr. 3,50 och 1,50.  De betalande
skola förete läkarebetyg och erlägga en månads afgift i förskott samt förete
borgen för afgiftens vidare betalande.  Friplats erhålles för medellösa sjuke som
kunna förete giltiga intyg. 

Så snart en sjuk antagits och erhållit sitt inträdeskort, måste han, i fall
han är intagen å allmänt rum, ikläda sig sjukhusets kläder.  Hans egna
förvaras för hans räkning till dess han utskrifves som tillfrisknad. 


Måltidstimmarne äro tre på dagen.  Maten föres från köket
gemensamt till hvarje sjukrum på små vagnar med gummiklädda hjul,
i hvilka födoämnen, inlagda i kärl af förtent bleck med tätt slutande
lock, kunna under forslandet bevaras från afkylning och afdunstning.  
Fördelningen verkställes på sjukrummen, där maten upplägges i själfva
spiskärlen som är af fajans.

I stället för den å hufvudstadens sjukhus förut brukliga enformiga
spisordningen — soppkött och soppa — har för Sabbatsbergs införts
en omväxlande, utan att därför mycket stegra kostnaden, som är
omkring 36 öre om dagen för hvarje person.

Enligt den hittills senaste årsberättelsen, den för 1887, vårdades
å Sabbatsbergs sjukhus det året 3,133 personer, af hvilka 1,653 på
medicinska och 1,233 på kirurgiska afdelningen samt 247 på den
gynäkologiska.  Dessa siffror äro betydligt högre än motsvarande under
sjukhusets första år, då 1782 vårdades på sjukhuset.

Under 1887 utskrefvos såsom friska eller förbättrade 2,446,
såsom obotade 172, och 251 afledo.  Dödlighetsprocenten var 8,01.  Dagliga
medeltalet af vårdade var 272,22.  Af de under året inkomna tillhörde
2,502 Stockholm, och dessa från alla klasser i samhället.

Sjukhusets styrelse utgöres af fem personer, bland hvilka
öfverläkaren, dr F. W. Warfvinge, är inrättningens direktör och den
till hvars kunskaper, nitiska omvårdnad och människokärlek detta nya
sjukhus står i största tacksamhetsskuld.  Dr Warfvinges vidsträckta
kännedom om alla de nyare förbättringarna i sjukvården, hans blick
för hvad som behöfves och kan uträttas, hans företagsamhet och aldrig
hvilande uppmärksamhet på skötseln af den anstalt som är under
hans öfverinseende har gjort Sabbatsberg till ett mönstersjukhus af
första klassen, en inrättning öfver hvilken nya Stockholm kan vara
stolt.  Detta är alla sakkunnigas enhälliga omdöme, och hvar och en
som vill kan på ort och ställe därom öfvertyga sig.

Direktören är också öfverläkare på medicinska afdelningen, och
den kirurgiska ledes af den såsom framstående kirurg kände dr Iv.
Svensson, under det en af Karolinska institutets omtyckte lärare, prof. 
W. Netzel är öfverläkare på den gynäkologiska afdelningen.  
Sjukhuset har två underläkare, tre amanuenser och en obducent.  Dess
utom har sjukhuset en sekreterare, en kommissarie och en
predikant.

F. W. Warfvinge.

Vigtiga beståndsdelar vid sjukvården äro sköterskornas åligganden.  
En stor del af dessa tålmodiga och händiga samt ständigt påpassliga
och med omvårdnadens alla detaljer förtrogna kvinnor rekryteras
nu mera från de bildade klasserna.  Hvarje sjuksal med tillhörande
enskilda rum har en sköterska och hennes kvinliga biträde.  Sköterskan 
har, såsom äfven nämdes, ett rum i den från korridoren till
stora sjuksalen ledande förstugan, och detta rum har ett mindre
fönster å ena sidan åt det enskilda sjukrummet, å den andra åt stora
salen.  Hon är därigenom alltid till hands, då hennes närvaro
påfordras.

Hvad man bland annat måste beundra 
hos dessa sjuksköterskor är deras
glada och jämna lynne samt den
vänlighet de alltid visa de sjuka, vare sig att
de äro »systrar» från en from stiftelse
som har sjukas vård till sin uppgift eller
utgått från enskilda familjer för att egna
sig åt detta maktpåliggande värf.

Det har ock legat ledarne af Sabbatsbergs 
sjukhus och väl i främsta rummet
dess outtröttlige direktör om hjärtat att
utbilda dugliga sköterskor ur de bildade
kvinnornas klass ej blott för denna
sjukvårdsanstalt, utan ock för andra samt för den enskilda sjukvården.  
En sådan sjuksköterskeutbildning för bildade fruntimmer har fortgått
sedan den 1 november 1881 dels för »Röda korsets» räkning, dels
med andra fruntimmer, dels slutligen sedan början af 1884 med
eleverna vid det af drottningen inrättade »Hemmet för sjuksköterskor».   
Ungefär trettiofem sköterskor ha på detta sätt årligen utbildats och
utgått till andra sjukhus eller i enskild sjukvård.

I början af sjukhusets tillvaro hände det, såsom fallet ock varit
vid andra sjukhus i Stockholm, att religiösa svärmare besökte
sjuksalarne och utdelade skrifter af ett sådant innehåll, att läsningen
däraf måste menligt inverka på de sjukes befinnande samt genom
oroväckande tal störa deras sinneslugn.  Direktören grep genast
verksamt in mot ett sådant oskick, och styrelsen gillade hans åtgärd att
förbjuda sådana kolportörer inträde i sjukhuset, med mindre de kunde
uppgifva någon viss sjuk som de önskade besöka eller någon af de 
sjuka anhölle, att under de föreskrifna tiderna (kl. 1—3 hvarje
dag för de allmänna salarne) erhålla besök för enskilda religiösa
samtal.

Oaktadt man genom den tillfredställande naturliga luftväxlingen
samt de ändamålsenliga ventilationsapparaterna i förening med den
noggrannaste renlighet och ordning i sjuksalarne på det sorgfälligaste
söker aflägsna alt som kan bidraga till luftens förskämning, har man
dock ansett nödigt att hvarje sjuksal årligen under någon tid
utrymmes, desinficieras och ställes på vädring.  Då på detta sjukhus finnas
tretton sjukvåningar och för nämda vädring o. s. v. måste beräknas
tre veckor för hvarje våning, böra tre våningar vara samtidigt utrymda
för att man under sommarmånaderna skall medhinna luftningen af
alla sjuksalarne.  För detta ändamål har, då tält befunnits både dyrt
och mindre ändamålsenligt, en s. k. evakuations-paviljong af trä
uppförts i parken för 26 sjuka samt sedermera ändrats för att i nödfall
kunna användas äfven för vintern.  Denna paviljong innehåller två
större sjuksalar med tillhörande rum för sköterskor m. m.

Hösten 1889 uppfördes en ny operationsbyggnad, alldeles skild
från öfriga paviljonger och så inrättad, att operationer kunna där ske
fullt aseptiskt.  Likaledes uppfördes då en portbyggnad vid den ofvan
omnämda ingången från Dalagatan med bostäder för portvakt, en del
af sköterskepersonalen, m. m.

Man finner således, att sjukhuset ej blott uppfyller sitt ändamål
för närvarande, utan äfven kan så utvidgas och förbättras, att det
äfven för framtiden, då fordringarna på en dylik inrättning sannolikt
ännu mera stegrats, motsvara hvad därmed afsetts.  Sabbatsbergs
sjukhus eger i sitt fria läge och stora tomtområde den ovärderliga
förmånen, att bland annat lemna väl behöfligt utrymme för i en framtid 
erforderliga isoleringsbyggnader och nya sjukpaviljonger.

Sjukhusets inkomster under 1887 voro: i anslag af Stockholms stad 113,000
kr., af betalande sjuka 44,056,50 samt i räntor och diverse inkomster 519,50 eller
tillsammans 157,756 kr.  Utgifterna uppgingo till 153,830,88, hvaraf 46,900 i löner
och arvoden, 36,350 till mathållningen, 8,307 till läkemedel, 11,900 till tvätt och
renhållning, o. s. v. 

***

Främsta platsen i den nya planen för sjukvårdsanstalter som
uppgjordes af Stockholms stadsfullmäktige, då man började med
allvar arbeta på förbättrandet af stadens sjukhus väsende, intog Sabbatsbergs 
sjukhus, men redan tre år innan detta fullbordades eller i början 
af 1876 inrättades Maria sjukhus i den egendom vid 
Volmar-Yxkullsgatan som stadsfullmäktige inköpt 1874.  Af därvarande två
stora byggnader hade den ena redan förut hyrts till barnbördshus och
den andra inreddes efter köpet till ett sjukhus med 130 sängar.

Men då dessa hus ursprungligen varit afsedda det ena till
enskild bostad och det andra till fabrik, så kunde inredningen icke
motsvara fordringarna på tidsenliga sjukvårdsanstalter.  Folkökningen
kräfde också utvidgning både af sjukhuset och barnbördshuset, af
hvilka det senare undgick omdaning 1882, och det förra 1886.

Tomtområdet som i samband med ombyggnaden utvidgats och reglerats,
håller omkring 138,000 kv.-fot, till större delen ordnad till park och promenadplats 
för tillfrisknande.  Området sträcker sig å ena sidan till Volmar-Yxkullsgatan, 
å den andra till Gamla Prestgårdsgatan.  Huset har tre våningar, inredda
efter korridorsystemet.  Trappuppgångarne ligga i två åt gården framspringande
flyglar, och korridorerna behöfver ej beträdas af dem som trafikera trapporna.

Sjukrummen ligga efter en gemensam, utefter husets ena sida löpande,
rikligt belyst gång, äro sexton och ha tillsammans 175 sängar.  Storleken är
olika.  De minsta rummen ha fyra, de största sjutton sängar.  För att bereda
så många sjukrum som möjligt omedelbart solljus, har en afvikelse från den
vanliga korridorsprincipen gjorts, så att 37 fot af husets 223 fot långa sträcka
ligga å båda ändarne utanför korridoren.  Till följd däraf ha fem sjuksalar med
tillsammans 85 platser fönster mot söder.  De flesta öfriga sjukrum ha fönster
både åt gatan och åt den mot söder vettande korridoren, hvilken är försedd med
växter och hvilsoffor.  Några särskilda dagrum har detta sjukhus icke, men vid
uppförandet iakttogs alt som kunde bidraga att få huset så sundt som möjligt.  
Uppvärmningen sker medelst ångkaminer, och luftväxlingen underhålles genom
fläktar som drifvas af tryckvatten från en ångpump.  Belysningen verkställes
genom elektriska glödlampor.  Gas finnes endast i téköken vid sköterskornas
rum, i operationsrummet såsom reservbelysning samt i klosetterna för att
sommartiden trygga en god luftväxling.

Utom sjukhusets 175 sängar, har barnbördshuset 40 samt en 1883 uppbygd
paviljong 36, så att hela inrättningen har tillsammans omkring 250 sängar.  
Styrelsen är gemensam, men läkarevården utöfvas af olika personer på
sjukhuset och på barnbördshuset.  Dr W. Ekecrantz är öfverläkare på sjukhuset
och prof. C. M. Groth på barnbördshuset, med biträde af dr M. Sondén. 

***

Det tredje och för närvarande allra nyaste af Stockholms
kommuns sjukvårdsanstalter är sjukhuset Sankt Göran, beläget i
Stadshagen långt ut på Kungsholmen och afsedt hufvudsakligen för
kurhuspatienter, men äfven för dem som lida af hudsjukdomar.

Hälsovårdsnämnden föreslog platsen i Stadshagen, och Stockholms
stadsfullmäktige anvisade 1885 ett anslag af 813,400 kr. att användas
till uppförande af det nya sjukhuset.  År 1887 kommo 
sjukhusbyggnaderna under tak och hösten 1888 upplätos de till sitt ändamål.  De
utgöras af de egentliga sjukhusbyggnaderna — hufvudsjukhuset,
manspaviljongen och kvinnopaviljongen — samt ekonomibyggnaden, köks- och
badbyggningen och en byggning för ångpannor, ångmaskiner,
tvättinrättning jämte rum för desinficiering af de sjukas kläder.

Sankt Göran.

Hufvudsjukhuset har i två våningar plats för 120 sängar, fördelade på
rum af olika storlek, de största för 17 sjuka och de minsta för 2 samt afsedda
för män lidande af venerisk eller hudsjukdom.  Mans- och kvinnopaviljongerna
äro hvardera afsedda för 75 sängar, men den förra är uppförd efter paviljong- och 
den senare efter korridorsystemet.  Prostituerade kvinnor mottagas ej,
utan hänvisas till det gamla kurhuset samt till ett särskildt sjukhus i Siverska
kasernen vid Tjärhofsgatan.

Sjukhuset Sankt Göran har naturligtvis tillgodogjort sig alla den nyare tidens
förbättringar i sjukvården.  Hvad man särskildt bemödat sig om är badinrättningen 
som utförts efter professor Curmans anvisning och anses vara den
förnämsta som något svenskt sjukhus har att uppvisa.

De tre egentliga sjukhusbyggningarna äfvensom badhuset äro förenade
genom höga och ljusa sammanbindningsgångar hvilka, liksom sjukrummen,
upplysas af elektricitet från dynamomaskinerna på stället samt uppvärmas af en
efter professor Cederbloms system anlagd värmeledning som använder ånga i
stället för luft.

Det är drätselnämndens andra afdelning som utfört byggnadsarbetet genom
chefen för stadens byggnadstomter, major C. J. Knös och stadsbyggmästaren,
arkitekten P. E. J:son Verming. 


Till den ene af de två öfverläkarne för sex år utsågs 1888 dr
E. Welander, och till den andra öfverläkaretjänsten antogs dittills
varande öfverläkaren vid Stockholms stads och läns kurhus, den 
såsom läkare och kommunalman bekante professor E. Ödmansson, hvilken 
också utsågs till det nya sjukhusets direktör.  Läkarevården skötes 
för öfrigt af en underläkare och en amanuens.  Styrelsen utgöres
af fem professorer, direktören inbegripen.

E. Ödmansson.

***

Under det nya sjukhus uppstått i Stockholm, ha äfven de gamla,
så vidt lokaler och byggnadssätt medgifvit det, sökt följa med i den
nya tidens sträfvan att förvandla sjuksalarne till verkliga vårdanstalter 
som genom ändamålsenliga förbättringar i luftväxling, noggrann
skötsel och möjliga bekvämligheter hjälpa medicinen och kirurgien att
bekämpa det onda.  Det egentligt nya har dock icke kunnat fullt
genomföras i andra än de sjukhus som uppförts under senare år.  
Bland de äldre sjukhusen verka hvar och en inom sitt område och
med de medel som stå dem till buds såväl Garnisonssjukhuset och
Katarina sjukhus, som Stockholms
sjukhem hvilket har till uppgift att vårda
af långvarig eller obotlig sjukdom lidande
person, företrädesvis från hufvudstaden.

Af särskild betydelse för sjukvården
är Diakoniss-sjukhuset på Ersta å
Södermalm, enär där ej blott intagas sjuka,
så väl betalande som å friplatser, utan
också sjuksköterskor utbildas.  Anstalten 
är för öfrigt ett ganska omfattande
kärleksverk med sjukhus, sjukhem,
barnhem och räddningshem samt hushållsskola, 
alt detta inom anstaltens eget
område i Stockholm och dess utom med ett vidsträckt arbetsfält i hela
Sverige.

Det är godt intryck man får, då man besöker den vackra, fritt
och fridfullt belägna egendomen på terrasserna högt öfver saltsjön,
bland de lummiga träden, de väl skötta gräsmattorna samt den
vidsträckta utsigten öfver segelleden, den gamla malmgården Ersta,
som förvandlats till Diakonissanstaltens högkvarter.  Intrycket
försvagas ingalunda, om man genomgår sjuksalarne och de öfriga
lägenheterna och får tillfälle att se hvilken ytterlig renhet, ordning och
äfven prydlighet och smak öfver alt äro rådande.  Samtalar man
med någon af »systrarna», dessa ädla, själfuppoffrande kvinnor som
deltaga i alla arbeten inom den vidsträckta anstaltens många
afdelningar, vinner man ytterligare visshet om att det hela är ett godt
verk, bygdt på människokärlek och sann fromhet.  Det kan ju hända, 
att en sådan inrättning går äfven i fromleriets tjänst och främjar
helt andra ändamål än den sanna människokärlekens, men något
sådant kan man icke upptäcka, då man noga undersöker tillståndet
å Ersta och då man erfar hvad de där vårdade sjuka gjort för
erfarenhet.

Här är människokärlek i främsta rummet verkande, finner man,
och då må äfven de som i religiösa ting tänka olika med
inrättningens ledare och arbetande otvunget erkänna, att här öfvas goda
gärningar.  Af särskildt intresse är att vid besök i inrättningen få till
ledsagerska en af dessa bildade kvinnor som under diakoniss-mössan
gömma icke värdslig fåfänga, men det vetande som den världsliga 
bildningen förr skänkte dem och som de nu tillgodogöra i den
kristna barmhärtighetens tjänst.  Sådana »systrar» äro många på
Ersta.

Under de första årtiondena af detta århundrade uppstod tanken att bland
andra räddande krafter i samhället använda kvinnans äfven bland de protestantiska 
folken, liksom de katolska redan länge haft sina barmhärtighetssystrar.  
År 1836 grundades diakoniss-moderhuset i Kajserswerth vid Rehn, och detta
var plantskolan för alla andra diakoniss-inrättningar.  År 1849 danades i Sverige
ett sällskap för upprättandet af ett svenskt diakoniss-moderhus som skulle
utbilda sjuksköterskor, och 1850 sändes fröken Maria Cederschiöld till Kajserswerth
för att närmare studera diakonissväsendet.  Efter återkomsten året därpå, utsågs
hon till Svenska diakonissanstaltens föreståndarinna och förde arbetet framåt
under elfva år.  Diakonisshuset, då vid Pilgatan å Kungsholmen, invigdes den
9 juli 1851.  År 1862 räknade anstalten 27 diakonissor utom profsystrar och
hade redan då sjukhus, skola, barnhem, Magdalenahem samt räddningshem.

De första elfva åren tillbragtes dels vid Pilgatan, dels vid Jaktvarfvet å
Kungsholmen, där en rymlig tomt inköptes.  Tillgångarne voro knappa, men
tillförsigten stor.  I början af 1860-talet afträdde fröken Cederschiöld, och pastor
J. C. Bring vardt diakonissanstaltens föreståndare.  Till husmoder utsågs fröken
Clara Eckerström.  Anstalten flyttades till det af då varande assessorn, sedermera
statsrådet A. Adlercreutz inköpta och till anstalten öfverlåtna Ersta.  Där funnos då
blott fyra små stenhus samt några träruckel.  I det först nämda inrymdes barnhemmet
och Magdalenahemmet, men diakonisshus och sjukhus måste byggas.  Genom
försäljandet af det gamla hemmet vid Jaktvarfvet gjorde anstalten en vinst på
omkring 60,000 kr. hvilket hjälpte betydligt vid nybyggnaderna å Ersta, och hösten
1864 stodo dessa färdiga.  De hade kostat omkring 105,000 kr.  Inom några år
hade anstalten fått så mycken hjälp, bland annat ett stort arf, så att den
betalade alla sina skulder och sitter nu på grön kvist där uppe å Ersta. 

Där har sedan bygts ganska mycket, först och främst det för sitt
yttre beryktade kapellet, hvilket dock har ett rätt vackert inre.  Det
invigdes 1872 af ärkebiskopen.  Anstalten har i alla afseenden
förkofrats.  »Systrarnas» antal har växt till 111 med 24 profsystrar
samt 27 på förprof eller tillsammans 162.

Sjukhusarbetet har ock betydligt utvidgats.  Under år 1888
vårdades 291 sjuka, af hvilka 193 på invärtes och 98 på utvärtes
afdelningen, och af dem erhöllo 96 fri sjukvård.  Sjukhuset har 40
sängar.

Å sjukhemmet, som har 20 sängar, vårdades samma år 36,
hälften för tillfället och de öfriga 18 intagna för all framtid.

Alt sedan 1858 hade varit fråga om ett eget hem för obotligt sjuka.  Flera
gånger hade inom sjukhuset vissa rum för sådane sjuke, men till skada för
den skola i sjukvård som sjukhuset lämnar.  Efter många svårigheter för
förverkligandet af planen till eget sjukhem, erhöll inrättningen år 1881 af en
onämd 30,000 kr. i ren gåfva samt 10,000 kr. mot lifränta, och dessa pengar
skulle användas till ett sjukhems uppförande.  År 1883 lades grundstenen.  Året
därpå stod byggnaden under tak och 1885 invigdes det.  Nu mottogas 20 obotligt 
sjuka i en sal för 6 personer.  I fyra rum äro platser för 2 personer och i
sex rum för 1 person. 

Af de tre stora byggnaderna som nu synas främst å bärget åt
sjösidan är det västligaste diakonisshuset, det mellersta sjukhuset
och det längst öster ut sjukhemmet, alla förenade genom täckta gångar.  
På högsta punkten bakom dessa hus reser sig kapellet.  Bakom det
stora kapellet bygdes 1885 ett litet grafkapell, och nedanför dessa
kapell har man bygt ett särskildt hus, det s. k. ålderdomshemmet
som invigdes 1884 och är afsedt för gamla systrar samt åt systrar
som återvända från ansträngande arbeten å andra orter och behöfva
vederkvicka sig.  På andra sidan om kapellet längst öster ut, med
fri utsigt öfver hela segelleden, bygger man nu det nya pastorshuset
som skall bereda föreståndaren en lugnare bostad än den våning
han hittills innehaft i diakonisshuset.

På andra sidan om Erstagatans bärgsstig, å Lilla Ersta område,
som också tillhör inrättningen, har denna sitt barn- och räddningshem, 
af hvilka det förra vid 1889 års början hade 10 och det senare
19 barn som vårdades dels fritt, dels mot olika afgifter.

I samma kvarter, men i hörnet af Fjällgatan, ligger ett annat,
diakonissanstalten tillhörigt hus som anvisades till hushållsskola, där
vid 1889 års ingång 11 flickor erhöllo handledning i att baka, koka,
tvätta, stryka och passa upp där inackorderade fruntimmer.  Någon
annan skolverksamhet ingår nu mera icke i diakonissanstaltens plan.  På
andra sidan Fjällgatan, på en terrass nedanför Stora Erstas
hufvudbyggnader, har skyddshemmet sitt särskilda hus.  Sedan anstalten
började sin verksamhet ha i detta hem 831 äldre och yngre kvinnor
intagits och af dem ha 436 sedermera fått tjänster, men 212
återfallit till lösdrifveri, under det återstoden dels flyttat till slägtingar, dels 
intagits å försörjningsanstalt, eller aflidit.  Vid början af 1889 funnos
där 41 personer.

Det ursprungliga, med detta skyddshem förenade Magdalenahemmet 
har alt mera öfvergått till skyddshem för flickor i 12—18 års
ålder.  Det har visat sig, att, oaktadt alla försigtighetsmått, är det de
äldre kvinnorna som hindra räddningsarbetet bland de unga.  
Ansökningar om äldre kvinnors intagande ha också minskats, då däremot
de yngres äro i ständig tillväxt.

På många områden verkar således människokärleken i det lilla
samhället där uppe på södra bärgen, men mest kanske gör det sig
kändt genom sin sjukvård, dels omedelbart där på stället i sjukhuset
och sjukhemmet, dels medelbart genom utbildande af sjuksköterskor,
och i bägge dessa afseenden uträttar den såsom människovän och
läkare högt värderade d:r M. Sondén
välsignelserika ting.  Han är anstaltens ende
läkare, men hinner äfven med att vara
biträdande läkare vid södra barnbördshuset
under det han sköter enskild praktik och
är sekreterare i läkaresällskapet samt har
länge varit redaktör af tidskriften »Hygiea».

M. Sondén.

Diakoniss-sällskapet har ett förvaltningsutskott 
af 14 personer.  Bland dessa bilda 5
diakoniss-anstaltens styrelse.  I bägge dessa är
hofpredikanten J. C. Bring främste man såsom
föreståndare och själasörjare vid anstalten, hvars
husmoder, fröken Clara Eckerström, också är medlem 
både af styrelsen och förvaltningsutskottet.  
Båda tillhöra för öfrigt skydds- och räddningshemmens styrelse samt styrelsen
för hushållsskolan.  Presterligt biträde är C. E. Berg. 


Hvad man än må tänka om troendes eller icke troendes inflytande 
på förhållanden som ej tillhöra det religiösa området, måste
man dock medgifva, att de »troende» sjuksköterskorna hittills stått
främst i kärleksfull omvårdnad af de lidande som anförtrotts åt dem,
de må tillhöra vår protestantiska diakonissanstalt eller vara katolska
Elisabetsystrar hvilka också under senare år uträttat mycket godt i
Stockholm.  Här har man gått i motsatt riktning mot t. ex. i Frankrike, 
där sjukskötseln alt mer »laiciserats», dragits ifrån kongregationerna 
och lemnats i »profana» händer, hvaröfver dock till och med
fritänkare bland de franske läkarne ganska skarpt beklagat sig.  I
Stockholm tyckes sjuksköterskekallet alt mera öfverlemnas till »systrar»
och det är icke öfverraskande, att den alltid påpassliga katolicismen
också söker håller sig framme, under det statskyrkans egna »systrar» 
anstränga sig att ej förlora ett område på hvilket de onekligen
uträttat mycket godt.

Ett slags »laiciserande» af sjukskötseln är Sofiahemmets, men
äfven dessas sjuksköterskor tagas väl icke egentligen utanför de
»troendes» krets, om de också icke äro »systrar».

***

Sofiahemmet.

På andra sidan af den nya Valhallavägen, snedt mot Engelbrektsgatans 
mynning och ej långt från Rimbobanans station samt begränsade 
på sin baksida af Uggelvikskogen, resa sig de byggnader som
tillhöra Sofiahemmet, en sjuksköterskeskola och ett sjukhem.  Läget
är ej synnerligt högt och kan ej jämföras med Sabbatsbergs eller
Erstas, men är för öfrigt fritt och otvifvelaktigt sundt.

»Hemmet för sjuksköterskor» inrättades af drottning Sofia, till en början
uteslutande på hennes bekostnad, och började sin verksamhet den 1 januari
1884 med endast fyra elever hvilka mottogos i en liten våning i n:o 34 Uplandsgatan.  
Föreståndarinna var fröken A. Ehrenborg som erhållit sin utbildning
vid Sanct-Thomas-hospitalet i London.  Undervisningen meddelades å Sabbatsbergs
sjukhus, där fröken Ehrenborg med sina elever öfvertog vården af en sal.  
Eleverna valdes ur de bildade klasserna, hvilket ock framdeles iakttagits.

Den inrättningen väckte intresse, och i synnerhet har den kungl. familjen 
med stor frikostighet arbetat på hennes förkofran.  Basarer, lotterier, m.
m. anordnades för ändamålet, och en stor soaré med lefvande taflor, i hvilka,
de yngre medlemmarne af kungahuset medverkade, inbragte betydliga bidrag.  


Öfver alt i landet samlades medel, hvilkas förvaltning öfverlemnades åt en
styrelse under drottningens ordförandeskap och som för öfrigt åtog sig vården om
hemmets angelägenheter.

Från många sjukhus i riket ingingo förfrågningar efter vid hemmet utbildade 
sköterskor, och nya elevansökningar inlemnades oupphörligt.  Hvarje halfår
mottogos nio nya lärjungar, och slutligen utsträcktes utbildningstiden från ett
till halft annat år.  Utom tjänstgöringen på Sabbatsberg och andra sjukhus,
lemnades tillfälle till sådan i hemmets egna sjukrum vid Uplandsgatan hvilka snart
gjordes bekanta genom en utmärkt sjukvård och därför voro mycket eftersökta
samt stodo i godt anseende hos läkare som tillätos att där själfva sköta
sina sjuka.

Hemmets hastiga utveckling gjorde det emellertid nödigt att anskaffa större
och ändamålsenligare lokal, hvarför planen till de nu färdiga byggnaderna vid
Valhallavägen utkastades.  Arkitekten, hofintendenten A. Kumlien fick i uppdrag
att lemna ritning, och i byggnadskomitén verkade äfven professor J. Berg, förste
stadsläkaren K. Linroth och grosshandlaren H. Sundström.  Utförandet öfverläts
åt byggmästaren A. Ankarstrand.  År 1887 börjades arbetet, och den 1 oktober
1889 kunde hemmet öppnas. 

Sofiahemmet har två i rödt tegel uppförda hufvudbyggnader,
omgifna med af stadsträdgårdsmästaren Medin ordnade planteringar.  
De förenas genom en täckt gång.  Den som ligger närmast Valhallavägen
är inredd till sjukhus och den andra till sköterskehem.  Vid inträdet
i sjukhusbyggnadens förstuga finner man en 10 fot bred korridor på
hvardera sidan med riklig dager, frisk luft, bekväma möbler och
mycket växter.  Vid den ena sidan af dessa korridorer ligga
sjukrummen, af hvilka det största har åtta sängar och andra mindre
antal ända ned till en säng.

För luftväxling och uppvärmning är sörjdt på det omsorgsfullaste,
och för hvarje sjuksäng har man beräknat en omsättning af 60 kub.
meter luft i timmen.  Elektriskt ljus är infördt i hvarje rum.  Sängarne
äro af järn samt försedda med resår- och tagelmadrasser.  Möbleringen
är enkel, men ändamålsenlig, af inhemskt träslag, med undantag af en
del bord af stenträ för att lättare hållas rena.  I våningen finnas dess
utom två toalettrum, ett för män och ett för kvinnor, ett par
ekonomirum, ett vaktrum och ett tékök.  All matlagning försiggår i det med
sköterskehemmet sammanbygda ekonomihuset, och maten föres därifrån 
på en vagn som skjutes genom sammanbindningsgången till
téköket på nedra botten, där den dels fördelas mellan de sjuka i denna
våning, dels föres med en hiss till öfra våningen.

Midt emot stora ingångsporten är på sjukhusets norra sida ett
utsprång för trappan, och där ligga äfven badrum, operationssal och
rum för underläkaren.  I öfra våningen finner man första klassens
sjukrum, där betalningen är 6 kr. pr dag för enskildt rum samt 4
kr. i half-enskildt, och i rum för tre till fem personer 3 kr. 50 öre.  
I andra klassens rum i nedra våningen erlägger hvarje sjuk som har
enskildt rum 2 kr. pr dag samt i rum för två till åtta sjuka 1 kr. 
50.  Möbleringen i första klassen är dyrbarare, och här finnas flera
bekvämligheter.  Herrarne ha eget rökrum och båda könen ett gemensamt 
samlingsrum som äfven användes som matsal jämte förmak.  
Högst upp i denna byggnad har förestånderskan sin bostad.

Inrättningen är afsedd att vara mer ett hem för de sjuka än ett
offentligt sjukhus.  Alt är därför inrättadt med syfte att för de
sjuka bereda hemtrefnadens behag.  De kunna efter eget val vårdas
antingen af egne läkare eller af vid sjukhuset anstälde.  
Kostnadsfri läkarevård af sjukhemmets läkare samt kostnadsfria läkemedel
och förbandsartiklar lemnas endast till de sjuka på andra klassen.  
Hemmet är afsedt att mottaga 62 sjuka, af hvilka 23 högre betalande
och 39 lägre.

Sköterskehemmet upptages af bostad för ett par biträden åt
förestånderskan samt för sjuksköterskeeleverna hvilkas antal f. n. är 31.  
Af dem ha 15 egna rum och de öfriga bo två och två till sammans.  
De ha gemensam matsal, samlingsrum, m. m.  I ekonomihuset finnas,
utom kök, tvättstuga, mangel- och strykrum.

Såsom sjuksköterskeskola skall inrättningen lemna hägn åt och
utöfva uppsigt öfver sköterskeeleverna under deras utbildningstid, söka
tillhandagå så väl enskilda som sjukvårdsanstalter och kommuner vid
deras behof af sjuksköterskor samt utgöra en tillflyktsort för sköterskor
i Sofiahemmets tjänst hvilka af försvagad hälsa äro i behof af
någon tids vård eller hvila eller ock tillfälligtvis äro i saknad af
någon anställning.

Den grundläggande undervisningen, så väl teoretisk som praktisk,
meddelas på Sofiahemmet, men den vidare praktiska utbildningen
förlägges fortfarande till större sjukhus.  Till elever antagas kvinnor
af 21—35 år ur de bildade klasserna.  De skola tillhöra protestantisk
trosbekännelse, ega allvarlig, på sann gudsfruktan bygd håg för kallet
och vara fullt friska.  De underkastas en månads pröfningstid och
skola då de antagas förbinda sig att stanna tre år i »hemmets»
tjänst.  Den utbildade sköterskan får lön och underhåll, men är pligtig 
att under tjänstetiden för hemmets räkning taga den anställning
som anvisas af förestånderskan.

De utbildade sköterskorna användas dels som instruktionssköterskor, 
dels som sköterskor på sjukhus och i enskilda hem.  Vid slutet
af 1888 voro af först nämda klass tre anstälda på Sabbatsberg, fem
på Serafimerlasarettet o. s. v.  En instruktionssköterska fans på hvarje
af sex sjukhus i landsorten samt en på enskildt sjukhus i Göteborg.  
Hemmets verksamhet gagnar således hela landet, och det utsänder 
också privatsköterskor till landsorten, då anhållan därom göres.  
Ett önskningsmål för inrättningen är att kunna utbilda en talrik stam
skickliga privatsköterskor för att tillgodose landets behof.

Sofiahemmets nya byggnader kosta omkring 300,000 kr., till
stor del gifna af den kungliga familjen.  Hemmets förestånderska
är 1889 fröken E. Storckenfeldt, läkare d:r T. Hellström samt biträdande, 
på stället boende läkare d:r K. Weibull.  Hemmets styrelse består
af nio personer, bland hvilka drottningen och kronprinsessan.

***

Bland de frågor som mycket sysselsatt nya Stockholm är också
den om ett nytt epidemisjukhus.  Hittills har provisoriska sjukhuset
vid Hornsgatan mottagit sjuka i difteri och fläcktyfus, under det
skarlakansfeber vårdats i synnerhet på Katarina sjukhus, men detta
har befunnits oändamålsenligt och föga öfverensstämmande med
nödvändigheten af smittosjukas aflägsnande från tätt bebodda stadsdelar.  
Därför har föreslagits att bygga ett nytt epidemisjukhus mellan norra
delen af Roslagsgatan och Rimbobanan, ett synnerligt afskildt läge,
på en hög och sund plats.  Stadsfullmäktige ha, då detta skrifves,
icke ännu gifvit något utlåtande i anledning af hälsovårdsnämdens
framställning.

Det i samband med epidemisjukhuset anordnade desinfektionshärbärget
användes 1887 under 81 dagar af sammanlagdt 43 personer.  Men utom
farsotsjukhusets persedlar renades i desinfektionsugnen 9,455 effekter af hvarjehanda
slag, tillhörande 194 olika personer. 

***

Såsom man finner af förestående redogörelse för de nya
sjukhusen, lägges vid dem stor vigt på frisk luft, sunda och bekväma
sjuksalar och sjuksängar, noggrann renlighet, tjänlig föda, tillgång
om möjligt till någon förströelse under tillfrisknandet samt en
omsorgsfull och kärleksrik vård i alla afseenden.  Det är detta som i
så väsentlig mån skiljer sjukvården i våra dagar från hvad som förr
bestods.

Det är dock icke endast sedan sjukdomen utbrutit, som man
nu söker motverka honom.  I vår tid söker man först och främst
förekomma honom.  Därför har Stockholm sin hälsovårdsnämd och
sin hälsopolis samt sin hälsovårdsförening.  Dessa ha uträttat ganska
mycket under senare år, och man har dem att tacka för en stor del 
af de förbättrade sundhetsförhållandena.  Det är också insigtsfulle och
kraftige män åt hvilka staden uppdragit att sörja för stockholmarnes
hälsa.  Bland dem intager förste stadsläkaren, d:r K. Linroth, ett mycket
framstående rum, och sundhetsinspektören, d:r R. A. Wawrinsky, har
särskildt genom hälsopolisen utöfvat ett välgörande inflytande.

I de flesta andra städer i Sverge utöfvas hälsopolisen ännu af allmänna
ordningspolisen, men då det är af stor vigt, att hälsovårdsnämden själf har
denna polis om hand, har den bildats här som en egen anstalt.  Första steget
i denna riktning togs redan i slutet af 1860-talet i Göteborg.  Samtidigt väcktes
fråga därom äfven i Stockholm, men kom ej till utförande förr än 1878.  Då
tillsattes här, hufvudsakligen i öfverensstämmelse med professor E. Ödmanssons
förslag, en särskild hälsopolis, bestående af en sundhetsinspektör, en
kommissarie och fem tillsyningsmän.  Nu fins ock en
veterinär, och tillsyningsmannen äro tio. 

K. Linroth.

Tillsyningsmannen gå hvarje dag
omkring på salutorgen samt ha sina
blickar fästa på alla de ställen där
matvaror säljas.  Så snart några skämda
födoämnen upptäckas, tagas de i beslag
och oskadliggöras.  Men tillsyningsmännen 
hvilkas antal sommartiden nu brukar 
förstärkas med en extra, skola egna
sin uppmärksamhet åt alla förhållanden
som kunna inverka menligt på hälsotillståndet, 
och särskildt skall denna polis,
hvilken icke står i samband med
allmänna polisen, öfvervaka efterlefnaden
af föreskrifterna i hälsovårdsstadgan och andra föreskrifter rörande
sundheten och snyggheten, för så vidt icke deras öfvervakande enligt
lag tillkommer allmänna polisen.

Såsom bevis på hälsopolisens verksamhet kan anföras, att under 1888
togos 791 särskilda såsom födoämnen utbjudna, men skämda varor i beslag.  Af
dessa utgjorde kalfkött det största antalet, nämligen 216 stycken.  Därnäst kommo
inelfvor och fårkött, korf, o. s. v.  De allra flesta af dessa för hälsan skadliga
varor hade införts från landet.

Hälsopolisen besigtigar också bostadslägenheter, gårdar, afträden, slagterier,
stall o. s. v. samt skaffar grädde och mjölk till undersökning.  Besigtningarna
uppgingo under 1888 till 156,945.  Man tror kanske icke, att Stockholm nu
mera har några svinstior inom sitt område, men vid slutet af 1888 funnos dock
39 svinhållare, af hvilka nära hälften i Katarina församling.  Då funnos också
64 fähus, de flesta likaledes i Katarina.  Stallens antal var 1,294.  Om alla dessa
tog hälsopolisen noggran kännedom.

Såsom af ej ringa inverkan på hälsotillståndet kan anföras, att kontrollen å
mjölk nu mera utöfvas med ganska stor stränghet.  Vid 1888 års slut egde 


Stockholm 966 mjölkbutiker, af hvilka de flesta (176) i Adolf Fredriks församling.  
Den dagliga omsättningen var nära 77,000 liter. 

Hälsovårdsföreningen är ett ganska lifligt samfund som har till
oppgift att främja hälsovården, dels genom att verka för införande af
sådana förbättringar i sundhetsväsendet som af erfarenheten pröfvas
nödiga och tidsenliga, dels äfven genom att sprida kunskap om
hälsovårdens betydelse för den enskildes lif, hälsa och arbetsduglighet samt
samhällets däraf beroende välfärd och förkofran.  Inom föreningen ha
i synnerhet prof. E. Heyman, dr Linroth, dr Wawrinsky, prof.
Ödmansson m. fl. verkat genom föredrag m. m.

Föreningen stiftades på framställan af aderton för allmänt väl och
särskildt för hälsovårdsfrågan nitälskande stockholmare, bland hvilka voro
professorens Curman, Heyman, Jäderholm, Stenberg och Ödmansson,
polismästaren och polisintendenten, fabriksidkaren Almström, arkitekten Dahl
och vattenlednings-ingeniören Alrutz.  Den 15 januari 1881 höll föreningen sin
första sammankomst.  Till ledamöter kallas personer hvilkas verksamhet berör
hälsovården, såsom läkare, tekniker, förvaltningstjänstemän o. s. v.  Styrelsen
består af en ordförande, en sekreterare och åtta ledamöter. 

***

Det är söndagsafton.  Mycket folk är i rörelse.  Somliga gå till
operan, andra till några af de öfrige teatrarne.  Kaféerna äro
öfverfylda.  Man tränges vid ingångarna till variétéföreställningarna.  
Många begifva sig till enskilda aftonsamkväm, vänta sig angenämt
sällskap och en fin supé.  Kölden kännes bitande nog i snöyran,
men man kommer snart under tak i glada, upplysta och varma
salonger, offentliga och enskilda.  Det är lif och lust litet hvarstädes.

Men långt upp på Regeringsgatan i ett hörn märker ni mycket
folk som drager sig ned åt backsluttningen af David Bagares gata,
midt öfver Brunkebergstunneln.  Det är icke något gladt hälgdagsfolk,
utan ruskiga karlar i mycket torftiga, till och med usla kläder, helt
andra människor än de söndagsutstyrda man ser på andra ställen i
hufvudstaden.

Alla ha samma mål.  De tränga sig genom en halföppnad port
i ett plank in på en mörk och otreflig gård.  En poliskonstapel synes.  
En man med lykta står där också.  Karlarne ordna sig på led.  
Mannen med lyktan lyser på en och en i sänder.  Poliskonstapeln
gör sitt urval.

Hvad gäller valet?  Tak öfver hufvudet till nästa morgon.  De
äro husville desse män.  Huru vida de fått någon middag är tvifvelaktigt.  
Att icke alla fått är nog säkert, och de som varit nog lycklige 
ha sannerligen icke suttit vid något välförsedt bord, i en krets af kära
anförvandter och vänner.

Då man ser dessa stackare i de dåliga klädespaltorna utsatta för
nattluften med förtviflade blickar och bönfallande ord tigga om
tillfälligt skydd, kan man icke börja ransaka deras föregående lif.  Här
är hjälp, ögonblicklig hjälp otvifvelaktigt nödvändig, och den är det
så mycket mera som man kan frukta, att de som utvisas från
härbärgets gård söka genom någon lagstridig handling i nattens mörker
skaffa sig medel att få ett dyrare nattläger och kanske någon
vederkvickelse för stunden.

En afton sågo vi sjuttioen husville stackare där på gården.  
Hvar och en af desse hade dock kanske den tioöresslant som fordras 
i afgift för nattlägret.  Men trettio afvisades.  De måste åter ut i
mörkret, kölden och snöyran.  Hvart togo de vägen?  Nu mera kan
härbärget dock taga emot sextio, och 1888 mottogos i medeltal
femtiofyra personer hvarje natt.  Under nämda år hade i alt 11,617
husville, af hvilka ungefär en femtedel afgiftsfritt, fått tak öfver
hufvudet åtminstone en natt.

Träder man in i härbärget, kommer man från gården omedelbart
i ett rum med sex bäddade sängar.  I ett rum till vänster ser
man några bord omgifna af män af olika åldrar och utseende, eländige
och mindre eländige, men alla, tyckes det, för tillfället rätt belåtne i
det varma, af ett par fotogenlampor i taket upplysta rummet.  De 
sitta tätt packade kring borden.  Det är fullt där inne, och ingen mera
släppes in den aftonen.  Porten åt gatan stänges för öfrigt redan
klockan sju.

De karlar som biträda med vedsågning och därför åtnjuta icke
blott husrum, utan äfven mat, samlas redan klockan sex i detta rum 
för att äta sin gröt, men detta skall vara undangjort och diskning
verkstäld innan klockan sju, då halfpensionärerne anlända.

Hvarmed sysselsätta gästerne sig innan de gå till sängs?  Med
stillsamma samtal eller läsning af de böcker som finnas.  Bullrande
aftonunderhållningar förekomma icke.  Skulle någon förgå sig mot
kamraterne eller tillsyningsmannen eller på annat sätt göra sig skyldig 
till ett opassande uppförande, drifves han genast ut.  Alla äro därför
fogliga och lugna.  Någon berusad mottages naturligtvis icke.

Böckerna som äro att tillgå äro alla af religiöst innehåll, mest
biblar och psalmböcker.  Ganska ofta infinner sig en from man eller
kvinna och håller uppbyggelsestunder.  Frälsningsarmén sträcker sina
fältmanövrer äfven hit.  Men kroppslig föda bestås på aftonen inga
andra än vedsågarne, med undantag af större hälgdagar, då vanligtvis
någon människovän låter bespisa gästerna.

Natthärbärge för husville.

Så till sängs!  I rummet på motsatta sidan om ingångsrummet
stå tretton sängar, och går man upp för vindeltrappan som finnes i
ett hörn af detta rum, finner man en sofsal med ej mindre än trettioen 
sängar.  Där är säng vid säng, utan mycket mellanrum, hvar och
en med en halmmadrass, en hufvudkudde och lakan, de senare en
nyare tids förbättring.

De nu nämda tre rummen rymma således till sammans femtio
sänggäster, men ännu tio sofplatser kunna, då så fordras, ordnas i
det ofvan nämda sällskapsrummet.

Då husets gäster stiga upp tidigt på morgonen — ingen får
min sann »ligga och dra sig» — bjudas de på frukost, bestående af
ett fyraöres skrädt rågbröd och uppkokt svagdricka med sirap.  
»Mycket bra för bröstet!» försäkrade oss en gång en af de
tacksamme gästerne.  Och sedan ut i staden för att söka arbetsförtjänst
eller för att gå omkring och tigga!  Det kan dock hända, att tillfälle
till arbete finnes redan på platsen.  De som här såga ved få, såsom
ofvan nämdes, både husrum och föda.  Under 1888 var detta fallet
med nära en tiondel af de i härbärget mottagne husville.  Till utdelning 
bland de mest behöfvande bruka några människovänner skänka
ett icke ringa antal klädespersedlar, så väl nya som begagnade.

Härbärget för husville män betalar för sin lokal 1,450 kr. i årlig hyra till
aktiebolaget Sancta Birgitta som eger denna egendom jämte hörnhuset vid
Regeringsgatan.  Härbärget är upprättadt af ett sällskap människovänner som
fortfarande sörjer för dess bestånd och aflönar en tillsyningsman eller vaktmästare 
hvilken har fri bostad och 840 kr. i lön.  Den största utgift är för inköp,
forsling och trafning af ved, hvilket 1888 gick till öfver 6000 kr.  Alla utgifterna 
utgjorde till sammans något öfver 11,500 kr.  I inkomst hade anstalten öfver
6,700 kr. för såld ved, 1,000 kr. i hyresbidrag från fattigvårdsnämden, 120 kr.
af drottningen, 151 kr. af andra personer, nära 900 kr. i särskilda gåfvor till
bespisning, öfver 800 kr. från de här och där i staden utsatta sparbössorna samt
något öfver 800 kr. för sålda nattpoletter.  Genom behållning från 1887 stego
inkomsterna i alt till 16,557 kr. hvarför behållningen vid 1889 års början var
4,972 kr. förutom inventarier och ett parti ved, så att tillgångarne utgjorde
något öfver 9,000 kr. 

Vid Karlbergsvägen ligger ett annat natthärbärge för husville män.  
Det är i en stadens egendom som förr kallades Lorentsberg, var Adolf
Fredriks församlings kyrkoherdehus och då låg i en landtlig trakt,
»med vacker åbyggnad och utrymme till plantage», såsom Johan
Elers upplyser.  Nu ser den »vackra åbyggnaden» förskräckligt eländig 
ut och kan väl icke länge stå mot de från alla sidor anryckande
stora nutidshusen som här snart bilda en nymodig stadsdel.

Går man in på den öppna gården och sedan besöker husets inre,
finner man detta fullt öfverensstämmande med det yttre.  Det är en 
uselhetens boning i alla afseenden.  Här har staden låtit inreda en
nattlig tillflykt för dem som ingen bostad ega och dit flyttat det
härbärge som förut var i n:o 36 Kammakaregatan, där femte
polisdistriktets station nu är.  Anslaget därtill var först 2,500 kr., men
nedsattes i 1888 års stat till 1,600 kr.  Hit komma hvarje eftermiddag 
under den oblida årtiden — öppnandet sker vanligtvis i början
af oktober — en skara män af samma vilkor och utseende som de
hvilka infinna sig vid David Bagares gata, men tiden för mottagandet
är icke så strängt begränsad.  Vid Karlbergsvägen ha de rätt att infinna
sig redan tidigt på eftermiddagen och mottagas, så vida plats finnes,
ända till klockan 10 på aftonen.  Någon förtäring erhålla de icke,
men ha de mat med sig, kan den förtäras på stället.  Öl eller annan
dryck än vatten får däremot icke finnas, äfven om gästerna själfva
bestå sig den.  Stundom förplägas de genom enskild gifmildhet.

De sysselsätta sig här ungefär på samma sätt som vid David
Bagares gata, dock med mindre antal andaktsöfningar.  Det är nästan
endast frälsningsarméns spridda afdelningar som infinna sig för att
på sitt sätt väcka andakten.

Med nattlägret är det illa stäldt.  Några sängkläder bestås icke,
endast hårda träbritsar hvilka timrats upp i två våningar i samma
rum.  Det är sannerligen icke någon glad syn man möter, om man
infinner sig vid nattens inbrott och ser dessa eländiga varelser i usla
paltor klättra upp till öfra våningens sofplatser eller vräka sig i den
nedra, och man vet, att flertalet af dem går hungrigt till hvilan på
den hårda plankan.  Här och där möter man kanske en man som
har utseende af att vara en ordentlig arbetare, men som saknaden af
sysselsättning nu tvingar att söka plats bland desse stackare.

Här vid Karlbergsvägen fordras ingen afgift.  Gästerne kunna
till och med få ett varmt bad, men det är just icke i grannskapet.  
De skickas nämligen ända långt upp på söder, till 73 Hornsgatan, 
där de i »Hem för de elända» göras rena och befrias från
ohyra.  Under 1888 skickades dagligen omkring trettio personer i
det ändamålet från Karlbergsvägen till Hornsgatan.  Hvad vet den
som åker helt bekvämt till någon af de stora präktiga badinrättningarna 
vid Malmtorgsgatan eller Stureplanen om denna mödosamma
vandring från ena ändan af Stockholm till den andra för att
renskrapad varda!

En förträfflig sak är emellertid denna rengöring, men hvad som
ej är lika förträffligt det är, att i ett af rummen i stadens härbärge för
husvilla ligga ända till sextio personer.  I ett annat rum tränga
femtio i hop sig på britsarna.  För öfrigt finnas rum för sjutton och
för tretton.  Omkring 200 husville infinna sig stundom.  Att hålla 
ordning på alla dessa naturligtvis mindre ordningsälskande karlar från
samhällets lägsta område är väl icke så lätt, men föreståndaren,
poliskonstapeln C. F. Carlsson, f. d. gardist, tyckes ha utmärkt förmåga
att vidmakthålla ordningen och sköter sitt folk med lika mycken fasthet 
som vänlighet.

Vill man se motsatsen till de ruskiga rummen vid David Bagares
gata och de hårda träbritsarna vid Karlbergsvägen, skall man en
afton begifva sig till Riddaregatan n:o 9, där man finner nattasylet
för kvinnor.

Hvarje afton klockan half sju öppnas härbärget och hålles öppet
till klockan half tio.  Det första en nattlägersökande där har att göra
är att taga ett bad, åtminstone då hon första gången infinner 
sig.  Detta är ett oeftergifligt vilkor för mottagandet, men det
händer, att en och annan kvinna hällre än att underkasta sig denna
fordran på snygghet, aflägsnar sig och försakar ett godt mål mat, en
god säng, värme och vänligt bemötande samt går att hungrig söka
sin hvila i något uthus eller vandra på gatorna hela natten i köld
och oväder.

Då kvinnan går till badet, aflemnar hon sina egna kläder till
desinfektionsugnen, hvarest de stanna den tid som fordras för att befria
dem från alt hälsofarligt.  Sedan gästen lemnat badet och erhållit
dusch, iklädes hon rent linne, ren underkjol, filttofflor och en fotsid
yllenattrock samt får en ren duk att knyta kring hufvudet.  Det
välbefinnande som då måste yttra sig hos den stackars husvilla, hvilken
kanske icke på mycket länge njutit af ett bad eller af rena kläder,
ökas otvifvelaktigt vid inträdet i matsalen, där en väl lagad
hafregryns-, någon gång äfven risgrynsgröt med bröd mättar den hungriga.

Asylet utgöres af sex rum och kök, ett litet ganska trefligt hem
åtminstone för tillfället för de arma som behöfva begagna sig däraf.  
Litet är det i sanning, ty det har ej flera än tolf sängar, men dessa
äro, liksom alt annat där, af god beskaffenhet, en järnsäng med
krollsplintmadrass, halmmadrass, hufvudkudde, lakan och hvit yllefilt.  
Hela asylet är utmärkt snygt och väl underhållet, i lika godt stånd
hösten 1889, då vi senast besökte det, som tre år förut, då vi första
gången där infunno oss.

Klockan tio skola alla gästerna vara i säng, sedan gemensam
aftonbön förut hållits.  I sofrummen iakttagas fullkomlig tystnad och
stillhet.  Klockan half sju på morgonen sker uppstigandet.  Hvarje
kvinna måste själf bädda upp sin säng och biträda med lägenhetens
städning.  Sedan kvinnorna utbytt asylets kläder mot sina egna och
förrättat dem åliggande göromål, samlas de till gemensam morgonbön
och frukost.  Den senare utgöres af kaffe med grädde samt franskt 
bröd.  Hårdt bröd förtäres efter behag.  Klockan nio på morgonen
böra alla gästerna ha lemnat härbärget.

Komma de igen?  Det händer ofta nog.  Under de tre första
nätterna fordras ingen afgift, men om någon kan gifva en slant,
mottages den.  Sedermera fordras det 25 öre för hvarje natt, men
detta är kanske ej alldeles oeftergifligt, då nöden är stor.  Det
ursprungliga reglementet föreskref, att husvilla kunde mottagas endast
under högst tre på hvarandra följande nätter, men detta tyckes nu
mera ej så noga iakttages.

Hvad är det för slags kvinnor som begagna sig af ett sådant
natthärbärge?  Fattiga kvinnor af olika slag, goda och dåliga om
hvarandra.  Det är arma människor som genom arbetslöshet och fattigdom 
och kanske äfven sjukdom sakna bostad.  Barn mottagas ej, om
de icke komma i sina mödrars sällskap, dock aldrig gossebarn öfver fem
år.  Unga kvinnor synas vanligtvis ej mycket till, men vid ett af våra besök
sågo vi två unga välklädda kvinnor som anhöllo om natthärbärge.  
Förestånderskan, en välvillig f. d. diakonissa, upplyste oss, att de
voro tjänstflickor för tillfället utan anställning och som icke egde
medel att på annat sätt skaffa sig tak öfver hufvudet för den natten.  
Sådant är ej alldeles ovanligt, förklarade förestånderskan.

Det var nu mera härifrån afflyttade pastor H. Bach, då kyrkoherde i franska 
reformerta församlingen i Stockholm, som 1885 gaf anledning till detta
nattasyl, hvars tillvaro beror på ett sällskap med en styrelse af sju personer.  
Kostnaderna bestridas genom årsafgifter samt frivilliga bidrag. 


Går man in på gården till n:o 73 Hornsgatan, finner man en
skara fattiga karlar syssla med vedsågning och vedforsling.  Det är
liksom vid härbärget vid David Bagares gata, men i större skala.  
De se icke välmående ut, dessa karlar, men gå icke i trasor och
förefalla ej afskräckande.  Man upplyses dock om, att flertalet af
dem är brottslingar som utstått sitt fängelsestraff och sedan tagits
om händer af den stiftelse som åstadkommit detta Hem för de elända.  
Anstalten, som upprättats af åtskilliga fromma människovänner, räknar 
sin tillvaro från 1881 och var till en början endast natthärbärge
men lemnar nu mera fullständig vård och sysselsättning åt en stor
del afsigkomne manspersoner, synnerligen från fängelserne frigifne.

Det är en from anda som genomgår det hela.  Att döma efter
samtal med skyddslingar i detta »hem» och af uppgifter om sådanas
öden sedan de lämnat inrättningen, ha ganska goda resultat erhållits.  
Anstalten har ej blott för tillfället gifvit bostad och föda åt mycket
afsigkomne stackare, utan ock räddat åt minstone en del af dem åt
samhället.


Under 1888 hade 76 manspersoner vård och sysselsättning i »hemmet».  
Af dem voro 45 frigifna från fängelserna.  Vid årets slut voro 17 af dessa samt
11 af eljest afsigkomna kvarboende i »hemmet», men de afgående hade dels
förskaffats anställning annorstädes, dels själfva sökt sig arbete eller också utan
uppgifvet skäl lemnat anstalten.  Under årets första tre månader hade dessutom
i 1659 fall lemnats nattläger åt uteliggare, men då flere natthärbärgen nu mera
äro upprättade i Stockholm, har »hemmet» upphört med denna gren af
barmhärtighet och, i mån af tillgång på sysselsättning, intagit så många flere
skyddslingar.

Härbärgets badinrättning och desinfektionsugn ha, såsom ofvan nämdes,
användts äfven för de i stadens härbärge vid Karlbergsvägen inhyste.

Hemmets verksamhet inbragte under 1888 till sammans 11,068 kr., men
utgifterna voro 13,763, hvarför bristen måste fyllas med offentliga och enskilda
bidrag, bland annat af Fångvårdsstyrelsen och Fattigvårdsnämden.  Stiftelsens
egna förtroendemän, omkring 140, lemnade i årsbidrag 739 kr.  Kapitaltillgången
vid början af 1889 var 61,708 kr. 

***

Hemmen för husvilla, vare sig offentliga eller enskilda, äro
naturligtvis afsedda endast för tillfälligt behof.  Men arbetslösheten fortfar 
kanske, sjuklighet infinner sig, svårigheten att skaffa sig det allra
nödvändigaste är i tilltagande, eländet är öfverväldigande, och den
olycklige är glad, om plats då finnes i en af salarne på Allmänna
försörjningsinrättningen vid Flemminggatan å Kungsholmen.

I folkets mun heter stället ännu »Grubbens gärde», hvilket namn härleder
sig från den tid då här var ett stort, med tobak planteradt gärde, tillhörigt
kommerserådet M. af Grubbens, som i slutet af förra århundradet egde den
»Lenmanska possessionen», förut upptagen och bebygd af repslagaren Nyman,
hvarför hela gatan ända till för få år sedan kallades Reparebansgatan.  Kommerserådet 
af Grubbens egde äfven en vacker trädgård, hvilken under en efterföljande
egares tid användes till offentligt förlustelseställe och i början af 1850-talet
besöktes rätt mycket, men sedan gaf vika för Gundbergska bleckfabriken och där
aktiebolaget Separator nu har sin verksamhet. 

Innanför det stora porthuset åt gatan med kontorslokal och
sysslomannens bostad öppna sig vidsträckta, trädplanterade gårdar, som
omsluta ett dussin större och mindre byggnader hvilka innehålla
verkstadsrum, sofsalar, sjukrum, dårhus, magasin o. s. v.  Här är en hel verld
för sig, armodets, sjukdomens och vansinnets, men också flitens och
den kärleksfulla omvårdnadens, ordningssinnets och barmhärtighetens.

Gå in i en af de stora arbetssalarne, och ni skall finna ett
hundradetal män, i andra salar lika många kvinnor, i en om också icke
lika flitig sysselsättning som på de ställen där själfverksamheten är 
driffjädern till arbetet, dock arbetande i olika yrken.  Där sitta
skräddare och skomakare, där stå snickare och svarfvare, bleck- och
plåtslagare, där tillverkas en storartad mängd af blanksmörjsaskar, och de som
ej kunna något yrke användas att plocka dref, under det kvinnorna sy,
väfva och sticka.  Där tvättas och manglas äfven.  Öfver alt är man
sysselsatt.  På gårdarne utföras trädgårds- och andra arbeten och där
sågas och hugges ved samt piskas mattor som ditlemnats till rengöring 
och af hvilka en betydlig mängd förvaras öfver somrarne och
upptager storartade magasin.

Alla som ega någon förmåga till verksamhet hållas i arbete,
gamla och unga utan åtskilnad, och alla för inrättningens behof
erforderliga inventarier förfärdigas af försörjningshjonen, under det
några af dessa också användas till utdagsverken.

Men under det man vandrar genom salarne eller öfver gårdarne
samt stannar då och då för att samtala med försörjningshjonen, finner
man, att det stora flertalet är ungefär jämbördigt i eländet, att
det kommer från usla hem eller från intet hem, att det födts i
armod och aldrig kunnat arbeta sig därur.  De som haft lyckligare
dagar höra till det mindre antalet, men de finnas, och man måste
stundom förvåna sig öfver att de kunnat sjunka så djupt.  Där står
t. ex. en gammal man och flätar tågmattor sedan han för icke så
ofantligt länge sedan var befälhafvare om bord på sitt »förande
fartyg».  Huru han kommit på försörjningsinrättningen vill han väl icke
upplysa, men han ser icke olycklig ut.  Det lyser till och med ganska
stor belåtenhet ur hans öppna och frimodiga sextioåriga anlete.  Hvem
känner för öfrigt alla dessa mäns och kvinnors öden som kommit
på lifvets afvigsida?  Men visst är, att de flesta aldrig haft det mycket
bättre i lifvet, att de olyckligtvis genom bristande vård i den spädaste
barndomen och försummad undervisning samt genom inverkan af
dåliga föredömen förr eller senare utvecklats icke till medborgare och
medborgarinnor, utan till »hjon», till dessa förkastade som icke ha
någon glädje eller fördel af samhället, ingen annan åt minstone, än
att detta ädelmodigt hindrar dem att omkomma af brist på det
nödvändigaste.

Lusten till starka drycker har ock fört mången hit, och den
därmed förenade slappheten i karaktären.  Men glädjande nog är, att en
och annan som genom omåttligt förtärande af bränvin sjunkit så
djupt, att han intagits på försörjningsinrättningen, här kunnat åter
resa sig och göra sig åt minstone något nyttig genom sitt arbete.  
Där står t. ex. en förman för en verkstad och sköter både pligttroget
och omsorgsfullt sitt uppdrag sedan han förut under utbildad alkoholism
intagits på anstalten.


Det är dock icke alla hjon som kunna arbeta.  Det är till och
med nära hälften som äro sängliggande sjuka eller af annan anledning
oförmögna till arbete.  Högsta antalet af å inrättningen under 1888
samtidigt intagna hjon utgjorde 1310 och det lägsta 1008 (men hela
antalet af kvarvarande från år 1887 och inkomna under 1888 voro
nära 2500) samt i medeltal dagligen 1150, och bland dem ha dagligen
i medeltal 555 eller 48 procent varit sjuka eller för öfrigt oförmögna
till arbete.

Man finner naturligtvis olika sjukdomar, men bröstlidanden tyckas
vara mest representerade i dessa sjuksalar.  Bland öfriga sjuka
fans för kort tid sedan en flicka på 25 år hvilken hade ett utseende
af att vara endast 7 år, en stackars dvärg och därtill idiot.  De
mest underliga varelser påträffas för öfrigt bland de sjuka, och här
kan rikhaltig erfarenhet samlas af den som vill studera det mänskliga 
eländets olika former.

Sjuksalarne, som innehålla 25 sängar i hvarje, mottaga äfven
andra än egentliga försörjningshjon.  De hållas ganska snygga.  Sängarne
äro af järn med halmmadrasser och rena lakan, och skötseln tycks
vara god, ehuru sköterskornas antal ej är så stort.  Ingen af dem
tillhör något diakonisshem eller annan religiös anstalt.  Läkare är d:r
H. Strandberg med en biträdande.

I åtskilliga salar som ej tillhöra sjukafdelningen finner man
likväl arbetsodugliga personer, i synnerhet gamla kvinnor som lida af
ålderdomssvaghet och som af den orsaken äro sängliggande.  Sängarne
inom denna afdelning äro till en del af trä.  I några rum stå sängarne 
ofvanpå hvarandra enligt gammalt, obehagligt fattighus- och
kasernbruk, nu alt mera utdömdt.

Då den gamla militärförsörjningsinrättningen nu mera upphört,
intagas militärhjon äfven å inrättningen och utgjorde 107 vid början af år
1889.  Alla hjonen erhålla sin föda i inrättningen, och maten är enligt
hvad man vid besök i det renliga och ordentligt hållna köket kan
öfvertyga sig, välsmakande och närande samt tyckes vara fullt
tillräcklig.  Den förtäres af de friska i en gemensam, rymlig matsal.

Det är en, ingalunda obetydlig afdelning af denna försörjningsinrättning 
som man icke väntar att träffa på här och som väl egentligen 
icke borde här finnas, nämligen en dårhusafdelning.  Denna
befinner sig i en särskild byggning och har sin egen bevakning och
skötsel.  På nedra botten äro de två dagrummen, ett för män och
ett för kvinnor, där de icke alt för våldsamma dårarne uppehålla sig
under dagarne.  Man träffar där vansinnet under många olika
former.  Vid dörren till det ena dagrummet satt vid ett af våra
besök en storväxt ung kvinna, mörklagd och zigenaraktig, som log 
med ett olycksbådande leende samt borrade blicken i oss.  Hon lär
stundom vara ganska våldsam.  Bredvid henne står en späd varelse
som också ler, men med ett helt annat uttryck, fint och svårmodigt.  
Hon talar milda ord och förklarar sig mycket lycklig.  Leende ansigten
ser man på flere ställen i rummet, under det andra sinnessjuka gråta
och vrida händerna, berätta sina inbillade olyckor eller beklaga sig
öfver en lika inbillad grym behandling.  Men hvart ni vänder er,
följes ni af den mörka kvinnans brinnande blickar och hennes
olycksbådande leende.

Man känner en lättnad, då man lemnar detta rum och inträder i
de manlige dårarnes.  Där tycks det dock i allmänhet gå vildare till
väga.  Här är skrik och bråk, knutna näfvar och hotande åtbörder,
men också en och annan som i stilla svårmod drager sig undan eller
kommer och räcker oss handen med ett vänligt uttryck.  Uppe i
sofrummen är under dagen tyst och stilla.  Endast i ett rum ser man
en olycklig varelse som på besökaren gör det mest pinsamma intryck.  
Det är en ung kvinna som sitter hopkrupen på en pall och vrider
hufvudet än hit än dit, mycket mera likt ett djur än en människa.  
Hon är fullkomligt idiot och kan icke på något sätt hjälpa sig själf,
måste af- och påklädas samt förstår knappt att äta, då mat stickes i
hennes mun.

Sköterskorna ha en förskräcklig befattning.  Bland annat skola
de tura om att äfven under nätterna vara tillstädes i sofrummen, och
om dagarne få de ej ett ögonblick slappas i sin uppmärksamhet.  
De vildaste sinnessjuka äro inspärrade i celler, och kastar man
genom den lilla öppningen på celldörren en blick dit in, ser man den
vansinnige fången stundom ligga hoprullad på sin bädd å golfvet,
stundom företaga besynnerliga rörelser eller komma in till luckan och
slunga ur sig förbannelser eller ömkliga klagoljud.

Och detta i kommunens försörjningsinrättning!  Frågan om
afhjälpande af de olägenheter som vållas af dårars vistande i en sådan
inrättning har länge utgjort föremål för myndigheternas begrundande,
men ännu ej ledt till någon för inrättningen önskvärd åtgärd.  År
1886 inrättades en dårstuga vid Jakobsberg nära Hornstull med 24
platser, men antalet af sinnessjuka å försörjningsinrättningen har
likväl icke minskats och uppgår f. n. till öfver 150 personer, af hvilka
de stillsammaste vistas bland de icke vansinniga hjonen.  Stockholms
hospital å Konradsberg är fortfarande lika mycket anlitadt.

För att gifva föreställning om vidden af denna barmhärtighetsinrättning 
torde följande uppgifter böra meddelas:

Af de från föregående året kvarvarande och under 1888 intagna nära 


2,500 hjonen voro blott 657 födde i Stockholm.  Det vida öfvervägande antalet
var från landsorten och några från utlandet.

Utgifterna gingo till 160,164 kr. eller med räntor å byggnadskapitalet och
å värdet af inventarier till 191,395 kr.  Samtliga dagliga underhållskostnader
uppgingo för hvarje sjuk till nära 47 ½ öre och för hvarje mer eller mindre
arbetsfört hjon till något öfver 43 ½ öre, men då vinsten å under året
verkstälda arbeten, 51,359 kr., tillgodoräknas de arbetsföra hjonen, varder dagliga
nettokostnaden för dem endast något öfver 20 öre.  Medelkostnaden per dag för
så väl sjuka som arbetsföra utgör något öfver 31 ½ öre.

Inkomsterna under 1888 uppgingo, med ofvan nämda vinst å arbeten, till
160,318 kr. hvaraf dock ej mindre än 102,000 kr. anordnade af fattigvårdsnämden.  
Bland inkomsterna för arbete voro 9,357 kr. för tvätt åt främmande
personer, 4,062 kr. för sågad och huggen ved samt ej mindre än 22,342 kr. för
rengöring och förvaring af mattor.

Inrättningen bakar bröd ej blott för eget behof, utan äfven för andra
välgörenhetsinrättningar.  Afkastningen af inrättningens egen trädgård uppskattades
år 1888 till 877 kr., hvarå, sedan alla omkostnader afräknats, vinsten utgjorde
698 kronor.

Försörjningsinrättningens angelägenheter ledas af en styrelse af sju
personer, och den närmaste tillsynen och vården utöfvas af en syssloman-föreståndare, 
hvilken sedan många år är hr Th. Wahlqvist som är väl förtrogen med
alt som rör Stockholms fattigaste befolkning.  Han biträdes af en arbetsförestånderska 
och af nödig kontorspersonal, bland hvilka en bokhållare tillika är
föreståndare för männens arbetssal samt utlemnar arbete till fattiga utomhus.  
Inrättningen har ock en predikant som hvarje söndag håller gudstjänst i det
ganska vackra kapellet. 

För att gifva en åt minstone någorlunda fullständig kännedom om en
offentlig välgörenhetsinrättning i Stockholm på 1880-talet ha vi här sökt
så noggrant som möjligt skildra Allmänna försörjningsinrättningen och
anse oss därför kunna endast i korthet erinra om den andra stora
fattiganstalten, Stockholms stads Arbetsinrättning å Södermalm, hvilken 
är äldre än försörjningsinrättningen «och en efterträdare till
»allmänna arbetshuset» som åter efterträdde »frivilliga arbetshuset»,
inrättadt 1773.

Då arbetshuset år 1844 flyttades från hörnet af Högbergs- och Götgatorna
till sin nu varande lokal vid öfra delen af Stora Glasbruksgatan, angafs dess
ändamål vara att »medels beredd tillgång på arbete sätta hufvudstadens i behof
varande arbetsföre och arbetsvillige invånare i tillfälle att sig ärligen försörja,
äfvenså att mottaga kringstrykande och bettlande lättingar, de där äga förmåga,
men ej håg till arbete samt att, emot deras förseende med verktyg, föda, kläder
och husrum, använda deras arbetskraft till nyttig sysselsättning och dymedelst
söka ombilda dem till ordentliga och nyttiga samhällsmedlemmar.» 

Detta är fortfarande ändamålet med denna arbetsinrättning som
icke därjämte har, såsom Allmänna försörjningsinrättningen å
Kungsholmen, karaktär af egentligt fattighus och ännu mindre sjukhus.  
Arbetshjonen sågos förr mycket på gatorna, der de i synnerhet besörjde
renhållningen och voro kända under namn af »Dihlströmmar», liksom hela
inrättningen kallades den »Dihlströmska».  Benämningen hade uppkommit
däraf, att den egendom vid Stora Glasbruksgatan som är upplåten
åt arbetsinrättningen förr egdes af P. C. Dihlström hvilken där hade
en klädesfabrik, men aldrig haft något att göra med stadens
arbetsinrättning.

Antalet hjon vid denna inrättning var 1,053 år 1888, af hvilka
455 intagna under årets lopp.  Högsta antalet på en gång var 651,
medeltalet pr dag 477.  De användas nu hufvudsakligen till arbete
inom hus såsom handtverkare i olika yrken, till arbete i vedgården,
stenhuggning o. s. v., men äfven till utarbete, och kvinnorna vid tvätt
och mangling m. m.

Underhållskostnaden i medeltal dagligen för hvarje hjon utgjorde något
öfver 35 öre.  Kommunens tillskott år 1888 var 45,000 kr. och har genom
ökad afkastning af inrättningens arbeten minskats hvarje år ända från 1879,
då det gick till 128,000 kr.

Arbetsinrättningen har samma styrelse som försörjningsinrättningen och
ledes med fasthet af sysslomannen, kapten V. Kempff, hvilken biträdes af
kontorspersonal samt en förestånderska för kvinnoafdelningen.  Läkarevården bestrides
af dr V. Lundin.  Predikant finnes också. 

***

Vill man göra bekantskap med ett verkligt fattighus, sådant nya
Stockholm önskat inrätta det, skall man begifva sig till Södermalms
fattighus, hvilket är ett försörjningshus för fattiga människors
återstående lifstid och icke, såsom Allmänna försörjningshuset eller
Arbetsinrättningen, hufvudsakligen afsedt för mera tillfälligt behof.

Stockholm fick först år 1752 fattighus i alla församlingar.  De berodde
hufvudsakligen på församlingarnas frivilliga sammanskott, men fingo äfven kanske
något bidrag från andra källor, t. ex. bötesmedel af dem som under gudstjänsten
fasttogos, sakören vid domstolarne, tjufgods som ingen velat vidkännas, afgifter
af »komedianter och savoyarder», hvilket sist nämda bidrag dock tyckes ha
varit mycket opålitligt, enär, såsom det heter i en gammal handling, »föga eller
intet influtit, utom af equilibristen Stuart 100 dal. kpmt och en Pauli, som visade
konsthästar, 72 dal. kpmt.»

Den inre stadens församlingar, d. v. s. Storkyrkans, Tyska, Finska, Franska
reformerta och Riddareholmsförsamlingarna förenade sig om ett gemensamt
fattighus, till hvars upprättande källarmästar Valentin Sabbats f. d. egendom
Sabbatsberg, förr kallad Rinkeshof, inköptes.  Dit flyttades under senare tiden
öfriga fattighus på Norrmalm, Kungsholmen och Ladugårdslandet, under det
Maria och Katarina församlingars två fattighus stannade på Södermalm.  Men
på 1880-talet beslöts att de två södra församlingarna skulle få sina gamla
och alt annat än ändamålsenliga fattighus utbytta mot ett nytt gemensamt.  Plats 


därtill utsågs å bärgsplatån i närheten af södra vattenledningsreservoaren.  
Arbetena börjades hösten 1885.  I januari 1888 ditflyttades de första fattighjonen.  
Kostnaden gick till 821,027 kr. jämte ännu några tiotusental för diverse arbeten. 

Södermalms fattighus.

Byggnaderna synas vida omkring.  Om man från Timmermansgatan 
svänger in på Fatbursgatan (förr Tantogatan) och passerar en
af järnvägens öfvergångsbroar samt sedan sträfvar upp för
Rosenlundsgatan, kommer man kanske snart nog i sällskap med en gammal
individ som har alla kännetecken af att vara ett »hjon», och det på
lifstid.  Vi gifva oss i språk med gubben.

»Hör herrn till inrättningen där uppe?»

»Herrn!»

Den tillfrågade kastar en misstänksam blick på oss och tillägger:

»Jag heter Andersson, Johannes.»

»Nå, Andersson bor där uppe?»

»Jo, gör jag så ... Se, jag är öfver sexti och har arbetat i
mina dar.»

»Det tro vi nog», förklara vi.

»Ja, jag har varit med om kaj- och brobyggnader, skall jag
säga.  Det är styft arbete, det, och något helt annat än att hänga
näsan öfver en bok.»

Samtalet återgifves ordagrant.  Vi låtsa icke om piken, känna
oss kanske till och med liksom smickrade af att misstänkas för att
»hänga näsan öfver en bok» och fortfara att sträfva upp åt i kaj- och
brobyggarens sällskap.  Andersson, Johannes, ser icke alldeles arbetsoduglig 
ut, men har synbarligen slitit ondt i sina dar.  Han är als icke 
ovillig att förtälja sin lefnadssaga.  Denna är enkel och icke ovanlig.  Det
är en skildring af arbetarens lif i allmänhet: släpande och trälande
under årtionden, med knapp inkomst och kanske äfven icke synnerligt 
stor lust att spara, ända till dess arbetskrafterna är utslitna.

Detta är fattighjonet, icke någon typ, men en individ ur
verkligheten och som nog har sina likar.  Med lifvet och kosthållet på
fattighuset förklarar han sig mycket nöjd, något som åt minstone i
de gamla fattighusens tid var ganska sällsynt.

Se så, nu äro vi uppe på höjden.  Hvilken vidsträckt utsigt,
hvilken frisk luft!  Det är ett bland de många bevisen på huru man
nu mera söker efter högt belägna punkter för våra sjukhus och
barmhärtighetsinrättningar, huru man önskar göra de förra till verkliga
tillfriskningsanstalter och icke vill att de senare skola förkorta lifvet på
pensionärerna.  Gården här har därför ock en parkanläggning.

Den stora byggnadskomplexen består af två lika logementsbyggnader, 
hvilka med jordvåningen resa sig i fyra våningars höjd, samt
mellan dessa en förvaltnings- och ekonomibyggnad, i hvilken kyrkan
också befinner sig och som genom täckta gångar förenas å ömse
sidor med logementsbyggnaderna.  De senares jordvåningar ligga
delvis under och delvis öfver marken.  I jordvåningen inrymmas
värmeledningarna, inrättade efter professor Cederbloms system, samt
badrum med afklädningsrum.  Jordvåningen innehåller dess utom kaffekök, 
ett rum för oroliga hjon samt, utom nödiga källare, åtskilliga
bostäder för tjänstepersonalen.

Bottenvåningen och våningarna en och två trappor upp äro
hvarandra lika och innehålla hvardera sex större salar, 13 fot höga,
35 fot långa och 22 fot breda, med plats för 16 hjon i hvardera.  
Dess utom finnas i hvarje våning två rum afsedda för 2 hjon, samt
två rum för 4.  Breda och ljusa korridorer korsa våningarna.  Rummen 
äro ganska bekväma och lemna den härligaste utsigt, men det
behöfs också högt läge och god tillgång på frisk luft då sexton
personer skola äta och ligga i samma rum, äfven om, hvilket här
tycks vara fallet, den strängaste ordentlighet iakttages, och man
måste erkänna, att någon dålig lukt märkes just icke.  Å vinden
äro fyra arbetssalar samt magasin för hjonens tillhörigheter.  I en
särskild byggnad finnas ock verkstäder.

Anordningen i detta fattighus, så väsentligt olikt de gamla
barmhärtighetsinrättningarna, visar att man söker följa med den nyare tidens
sträfvan att göra lifvet drägligt äfven för fattighjonet, och det sätt
hvarå anstalten ledes af den nu varande sysslomannen, hr J. Lundberg, 
samt hans biträde, hr J. T. Nylén, bägge icke blott erfarne, utan
äfven bildade män, ehuru den sist nämde icke tvekat att mottaga 
vaktmästaretjänsten vid inrättningen, ådagalägger bäst huru nämda
sträfvan tillgodogöres.  I afseende på själfva anordningarna måste dock
brist i ett afseende falla i ögonen på de besökande.  Det är att ingen
matsal finnes, utom för tjänstepersonalen.  I den nyss omnämda
förvaltnings- och ekonomibyggnaden finnes ett förträffligt ångkök,
liksom där äro byk- och tvättrum, mangel och diskrum samt torkvind
som genom en hiss är förenad med tvättstugan.  Men från köket
hemtas maten upp till logementen, och hjonen intaga sina måltider
vid sängarne, äfven om krafterna tillåta ett stort antal att begifva sig
till en gemensam matsal.  Härigenom främjas ingalunda snygghet och
frisk luft i logementen, hvarpå man dock för öfrigt tyckes fästa så
stor vigt i denna välgörenhetsinrättning.  Men om man icke har
något gemensamt rum för den lekamliga födans intagande, har man
dock ej glömt ett sådant för ernående af andlig spis, och det rummet
har man tagit till i stora mått.  Fattighusets ganska vackra kyrka
håller 80 fot i längd, är 41 fot bred och nästan lika hög.  Den har
en god orgel från Åkermanska fabriken.

Hela inrättningen är beräknad för omkring 600 fattighjon.  Hösten 1889
funnos där 450, men man väntade då ytterligare 100.  Den yta fattighuset
upptager är ganska stor.  Sträckan åt Åsögatan mäter 491 fot, åt Torkel Knutsonsgatan 
475 fot och åt Timmermansgatan 470 fot.  Ingen af dessa gator är dock
ännu färdig i granskapet af fattighuset, hvilket reser sig tämligen ensamt i de 
ohyfsade »Rackarebärgen». 

***

Långt ner på Björngårdsgatan å Södermalm står en byggnad 
som otvifvelaktigt skulle tilldraga sig uppmärksamhet, om den
funnes vid en mera besökt gata i en folkrikare stadsdel, men nu
gömmer sig i denna utkant af Stockholm, ej långt från järnvägens
södra sträckning.  Om vi träda in på borggården, där alt ser putsadt
och fint ut samt därifrån begifva oss till byggnadens inre, mottagas
vi af ett vänligt fruntimmer i svart drägt och med den hvita mössa
som erinrar om diakonissornas utstyrsel.  Hon är också en sådan,
fastän icke en af den lutherska bekännelsens å Ersta, utan tillhör
de katolska Elisabetsystrarnes orden.  Det vänliga fruntimret är syster
Andresia, ställets förestånderska, som biträdes af sju andra Elisabetsystrar 
hvilka tyst och stillsamt här verka i sitt kall.  Den nyligen
aflidna syster Laurentia, känd som utmärkt sköterska vid fältlasarett,
egnade sina sista år åt denna inrättning hvars förestånderska hon var.

Man må dock icke tro, att här är någon särskild katolsk inrättning.  
Det är Stiftelsen Konung Oscar I:s Minne, en af de 
välgörenhetsanstalter i Stockholm hvilka äro afsedda för bildade personer
som, sedan de sett lyckligare dagar, ännu ha så mycket kvar af ett
försvunnet välstånd, att de kunna vinna inträde på ett för dylikt
ändamål upprättadt »hem» eller genom anhörigas medverkan där få en
fristad på samma vilkor.  Blott några kunna afgiftsfritt där intagas.

Konung Oscar I:s Minne.

»Konung Oscar I:s Minne» upprättades af enkedrottning Josefina för att
åt mindre bemedlade fruntimmer af ståndspersonsklassen, utan afseende på
trosbekännelse, ersätta saknaden af ett godt och fridfullt hem.  Den 1 december
1873 lade enkedrottningen grundstenen till den byggnad som hon med storartad
frikostighet lät uppföra för stiftelsen.  Ett par år därefter var byggnaden färdig,
och den 1 april 1876 välkomnade drottningen personligen de första pensionärerna.  
Sedermera fullbordades och tryggades hennes verk i öfverensstämmelse
med de särskilda föreskrifter som hon på sin dödsbädd, den 5 juni samma år,
utfärdade, hvarigenom hon till stiftelsen skänkte 350,000 kr. jämte fastigheten i
skuldfritt och fullt ändamålsenligt skick.  Det är således helt och hållet
enkedrottning Josefina som af egna medel upprättat och för framtiden tryggat denna
välgörenhetsanstalt. 

Anstaltens egendomar, n:o 23 Björngårdsgatan och 39 B. Maria
Högbergsgata, omfatta en stor tomtyta som till större delen består
af trädgård och parkanläggning, där de åldriga damerna under den
vackra årstiden finna en frisk och skuggrik tillflygtsort.

Anordningarna i själfva anstalten lemna det behagligaste intryck.  
Den stora byggnaden med sitt midtelparti och tvänne framspringande
flyglar, med den vackra borggården och prydliga inhägnad af
järngaller ter sig som ett palats bland de närgränsande boningshusen.  
Från en ståtlig förstuga kommer man genom ljusa och breda korridorer 
och trappuppgångar till pensionärernas rum.  Först sedan man
tagit dem i skärskådande, förstår man rätt betydelsen af »Konung
Oscar I:s Minne».  Dessa glada, varma och bekvämt inredda rum 
med sin smakfulla möblering intyga, att man här har framför sig
något annat än en vanlig välgörenhetsanstalt.  Alt vittnar om den
största hänsyn för pensionärerna, om en sträfvan att göra deras lif
behagligt och förskaffa dem alla fördelarne af ett trefligt hem.  I den
ganska prydliga läsesalen ega de tillfälle till förströelse och literär njutning.  
I den lutherska predikosalen och i det katolska bönekapellet kunna
medlemmar af dessa två trosbekännelser samlas till andakt.  Alla
dessa lokaler, liksom för öfrigt matsalen, badrummen, linnerummet
m. m., utmärka sig för en smakfull och praktisk inredning och
utstyrsel.  Öfver alt råder mönstergill ordning och renlighet som i
främsta rummet hedrar förestånderskan och hennes medsystrar, under
det ledningen af det hela vittnar fördelaktigt om verkställande
direktörens, d:r Jos. Müllers förmåga och nit.

Stiftelsen lemnar bostad, möbler, sängkläder med sänglinne, värme,
belysning, kost samt läkarevård och läkemedel, och det är endast för egna
gångkläder och linne samt deras tvätt som pensionärerna måste sörja själfva.  Kl.
8 f. m. stiga pensionärerna upp; kl. 9 intaga de frukost, kl. 2 middag och kl.
8 e. m. kvällsvard, och på dessa timmar måste pensionärerna infinna sig i
matsalen, men för öfrigt har hvar och en sin frihet, kan mottaga besök hela dagen
mellan kl. 10 f. m. och 8 e. m., uppehålla sig på sitt rum eller sitta i
läsesalen, hälsa på hos medpensionärerna eller gå ut i staden.  I sist nämnda
fall fordras endast att återvända innan kl. 10 e. m., då ingångsporten stänges
och belysningen i boningsrummen släckes.

Så förflyter dag efter dag i frid och lugn, och märkligt är, att kommer ett
ålderstiget fruntimmer väl in i denna fridens boning, tyckes hennes lif förlängas.  
Under t. ex. år 1888 afled blott en af de 45 pensionärerna, och denna var 93
år.  I allmänhet är hälsotillståndet mycket godt.

Inträdessökande skall vara ogift eller enka och ha fyllt femtio år.  Hon
bör därjämte styrka oförvitlig vandel samt att hon icke är behäftad med sådan
sjukdom som erfordrar särskild skötsel och vård eller verkar störande på
samlefnaden inom anstalten.

Pensionsafgiften är 450 kr. för år, men sökande kan äfven vinna inträde
mot nedsatt afgift eller å friplats.  Inkomsterna 1888 utgjordes af pensionsafgifter, 
13,575, hyresmedel 1626 och räntor 16,658 kr.  Bland utgifterna voro
14,620 kr. för hushållet, 5,053 kr. i aflöning, o. s. v.  Nära 4,000 kr. kunde
användas till afskrifning å fastigheterna och inventarierna samt nära 800 kr. till
grundkapitalets förstärkande.  Kapitalbehållningen var 663,485 kr.

Stiftelsens styrelse utgöres f. n. af generalfältygmästaren, frih. C. V.
Lejonhufvud, ordförande, dr Jos. Müller, verkställande direktör, lifmedikus G.
Westfelt, anstaltens läkare, kommendörkapten C. de Champs och rådman A. Hård af
Segerstad. 

***

Vid öfre delen af Surbrunsgatan, n:o 45, reser sig sedan några
år ett rätt ståtligt hus, bebodt af bara gamla fruntimmer.  Det är
Fattigbjudning i en missionshydda.
Asylet för pauvres honteux, en stiftelse med ungefär liknande ändamål
som »konung Oscar I:s Minne», dock med den väsentliga skillnad,
att i »asylet» betala pensionärerna en högst obetydlig afgift och ha
där dock sin fullkomliga utkomst och vård.  Det är således i det
närmaste ett fattighus, men endast för kvinnor af de bildade klasserna
som lefvat under lyckligare omständigheter och på sin ålderdom äro
lemnade utan hjälp samt anse sig icke kunna falla allmänna fattigvården 
till last.

Asylets stiftarinna var grefvinnan Charlotta von Schwerin, född Liljencrantz,
som i januari 1863 anordnade en liten dockbasar till hvilken hennes barnbarn
i synnerhet bidragit och som inbragte 882 rdr.  Ett sällskap bildade sig under
namn af »Vänner till pauvres honteux», hvars styrelse bestod helt och hållet
af förnäma damer och hvars ordförande var nyss nämda grefvinna v. Schwerin.  
Fröken Astrid Sandels var verkställande direktris, och till sekreterare utsågs
den för sin outtröttlighet i välgörenhetens tjänst högt aktade Lotten Wennberg.  
År 1863 hyrdes en våning i n:o 7 Luntmakaregatan, där sexton gamla
fruntimmer fingo inflytta och bo två och två i hvarje rum mot en årlig hyra af 50
kr., då äfven bränsle lemnades.  Vid början af 1865 ökades förmånerna med en
rätt mat till middagen.

Intresset för denna inrättning växte ganska hastigt, och så skänkte Fredrika
Bremer, jämte god början till asylets boksamling, 5,000 rdr samt skaffade
ytterligare en donation på 12,000 rdr, vid hvilken det vilkor var fäst, att några gamla
lärarinnor alltid skulle intagas.  Sällskapet, i hvars styrelse då fyra manlige
deltagare inträdt, köpte egendomen n:o 9 Surbrunnsgatan, där asylets lokal
invigdes i slutet af 1865 och mottog 28 fruntimmer.  Tre år därefter fick asylet
af kammarherre Benedicks testamenterade 75,000 rdr för att åt inrättningen
bereda tillfälle att genom tillbyggnad och i öfrigt utvidga sin verksamhet.  Minst
åtta rum skulle få bebos kostnadsfritt och bära gifvarens namn.  År 1872 var
den nya byggnaden färdig med 20 rum, kök, o. s. v. och antalet pensionärer
kunde ökas till 41.  Snart erfor man dock behofvet af en ännu större byggnad,
och detta behof kunde tillfredställas, då asylet år 1884 fick den betydliga
donationen af 121,000 kr. af fru Rosaura Carlén, född Bågenholm.  Påföljande år
lades grundstenen till den nya byggnaden, och 1886 var den färdig att mottaga
pensionärerna hvilkas antal då stigit till 77.

Byggnaden innehåller femtiosex rum med sex kök jämte badrum och hvad
som erfordras till lokaler för tvätt och strykning, m. m., alt i bästa ordning
efter nutidens fordringar och utmärkt för den trefnad som beredes pensionärerna.  
Mathållningen, som förut var stäld på entreprenad, besörjes nu mera för
sällskapets räkning genom särskild anstäld tjänstepersonal.  Verkställande direktör 
i sällskapet är fabrikör A. G. Lagergren och förestånderska fröken A.
Öfverström.   
                                                       
Donationer och gåfvor fortfara att öka denna välgörenhetsanstalts tillgångar,
och kapitalbehållningen var vid början af 1889 icke mindre än 526,956 kr. men
anstalten är likväl i behof af ökade inkomster för att kunna ytterligare utveckla
sin verksamhet i mänsklighetens tjänst. 


Om asylet för »pauvres honteux» är afsedt för fint folk, så fins
likaledes vid Surbrunnsgatan, några få steg från asylet, Stiftelsen för
gamla tjänarinnor, som har till mål att åt trogna kvinliga tjänarinnor
tillhörande Stockholms kommun på deras ålderdom eller vid inträffad
långvarig sjuklighet eller olycksfall antingen bereda fri bostad med
vedbrand och tillräcklig sjukvård samt, i händelse af behof, jämväl
något årligt underhållsbidrag eller ock lemna uteslutande penninghjälp
såsom lifstidspension.

Det hus där stiftelsen nu är inrymd — den var först vid Norra
Tullportsgatan — är en ny byggnad, n:o 55 Surbrunnsgatan, som
stiftelsen inköpt och där hon kan lemna bostad åt 45 gamla kvinnor, af hvilka
flertalet släpat ut sig i andras tjänst.  De bo där i tre våningar, och
de flesta äro två om ett litet rum.  Belysning och mat måste de bestå
sig själfva.  Men hufvudsaken är naturligtvis att ha tak öfver hufvudet
och ej behöfva frysa på gamla dagar, och för dessa förmåner känna
de gamla tjänarinnorna sig mycket tacksamma, i synnerhet om de
jämföra sina förhållande med deras som endast ha fattigvården att
trygga sig till.

Stiftelsen grundades 1883, då genom en basar förvärfvades 50,000 kr. samt
80,000 kr. genom särskilda bidrag, af hvilka pensionsfonden fick två tredjedelar
samt hemmet en tredjedel.  Pension tilldelades 30 personer och i »hemmet»
intogos 12.  Hemmet är afsedt i synnerhet för sådana gamla trotjänarinnor som
af sitt husbondfolk uppbära en liten pension af minst 10 kr. i månaden.  Utom
bostad och värme, åtnjuta de fri medicin och läkarevård, hvilken sist nämde
lemnas utan arvode af d:r V. Lundin.  Stiftelsens fonder uppgå till omkring
200,000 kr. 

***

De två hem för ålderstigna som under namn af Borgerskapets
gubbhus och Borgerskapets enkhus fortsatt sin verksamhet från förra
århundradet erbjuda icke något anmärkningsvärdt för vår tids Stockholm, 
ehuru enkhuset bytt om lokal och flyttats från Hamngatan,
gamla Enkhusgränden, till sitt nya hus vid Norrtullsgatan, där de
ålderstigna fruarna onekligen fått bättre bostad.  Gubbhuset är
fortfarande kvar på sin gamla plats vid Hornstullsgatan eller nu mera
Brännkyrkagatan.  Dannviks hospital eger ock fortfarande bestånd,
men kan, lika litet som Drottningens hospital, vanligen kalladt
»Drottninghuset» (16 Johannesgatan) eller Timmermansordens hospital
räknas till nya Stockholm, ehuru sist nämda välgörenhetsinrättning
fått sig ett nytt hus ofvanför Träskängen.

Vår tids välgörenhet fordrar helt annorlunda utrustade anstalter
och sträcker sig för öfrigt långt förbi fattighusen.  Vi ha här fäst 
uppmärksamheten mest på de senare i deras nya skick, i synnerhet
på dem som skola hjälpa den tillfälliga nöden och sedan dem som
äro afsedda för den orkeslösa ålderdomen, vare sig att de tillhöra
den offentliga eller den enskilda barmhärtighetens verk.  Men utom
denna del af den nutida välgörenheten, har Stockholm en storartad
fattigvård för understödstagare utom inrättningarna.  Man må komma
ihåg, att det var icke mindre än nära 14,900 personer som år 1887
åtnjöto kommunens understöd, för att icke tala om alla dem
som hjälptes af enskilda stiftelser, vårdanstalter och barmhärtiga
personer.  Af de nämda 14,900 var det omkring 3,600 som tillhörde
fattighusen och dylika inrättningar.

Utgifterna för kommunens fattigvård år 1887 uppgingo till 1,159,018 kr.  
Medelkostnaden för hvarje understödstagare utgjorde nära 78 kr. och medeltalet
för en understödstagares fulla försörjning 123 kr.  Fattigvårdsprocenten för
Stockholm utgjorde 6,52 eller nära en procent mindre än medeltalet för rikets
städer, hvilket var 7,34, under det hela riket visade endast 4,87 proc.  Malmö
hade 15,62, Norrköping 10,11 och Göteborg 8,46 proc. 

Tiggeriet på Stockholms gator framträder icke så öppet som kanske
ännu för ett par årtionden sedan, men alldeles utrotadt är det icke,
och de tiggare som anropa barmhärtigheten inne i husen uppgå
stundom till ett betydligt stort antal.  Tämligen säkert torde vara,
att yrkestiggeriet icke är alldeles utan sina idkare, äfven om affären
icke drifves i så vidsträckt skala som i några andra stora städer i
Europa, synnerligen i de största.

Visst är, att välgörenheten hos Stockholms befolkning är mycket
stor och ty värr har varit tämligen blind, men under senare år
börjat se förhållandena med något öppnade ögon.  Man har alt mera
sökt komma under fund med själfva orsaken till den nöd som ropar
om hjälp och att söka undanrödja roten till det onda för att
därigenom förr kunna bota det.

Det var i det ändamålet som Stockholms skyddsföreningar
bildades redan för öfver fyra årtionden sedan, men ännu kraftigare medel
ha på senare tider anlitats.  Skyddsföreningarna voro i början afsedda
att gifva fattiga kvinnor arbetsförtjänst, och fruntimmer sådana som
den ofvan nämda Lotten Wennberg visade däruti outtröttlig
verksamhetsförmåga och godt praktiskt förstånd.

Slutligen uppstod Allmänna skyddsföreningen i Stockholm hvilken
föresatte sig ett ännu vidsträcktare mål och nu har till uppgift att
tillse, att äfven det uppväxande slägtet af den fattiga befolkningen
ej må sakna nödig och kärleksfull vård och uppfostran samt att genom
noggranna undersökningar vinna tillförlitlig kännedom om hjälpsökandes
omständigheter.


Vidare skall allmänna skyddsföreningen mottaga, använda och
redovisa de understöd i pengar eller annat som till lindring i
nödstäldas belägenhet anförtros åt föreningen samt för öfrigt söka
upplifva och underlätta de fattigas bemödanden till själfförsörjning och
förskaffa den hjälp som af de mest tryckande behöfven påkallas.

Föreningens verksamhet omfattar hela Stockholm och utöfvas
under ledning af en centralkomité genom särskilda skyddskomitéer inom
territorialförsamlingarna samt till deras biträde distriktsvis utsedda
deputerade.  Mycket har invändts mot skyddsföreningens verksamhet,
och åtskilliga sådana invändningar torde nog vara befogade, men att
syftet är godt och uppriktigt kan väl icke bestridas, en bland de
många yttringar af den för vår tids Stockholm utmärkande benägenheten
att, med åsidosättande af egen fördel och egna bekvämligheter, söka
verksam bot för åtskilliga samhällsplågor.

Liksom sjukskötseln i så väsentlig mån tagits om hand af det
fromma nitet och den kristliga barmhärtigheten, ha dessa också lagt
sig vinn om att verka genom välgörenheten.  Bland sådana fromma
verksamhetsmedel äro Missionshyddorna, af hvilka en fins i
Mejtensgränd och en annan i Pilgränd, båda å Södermalm, samt en tredje
vid Bergsgatan å Kungsholmen och en fjärde, senast inrättad, i Adolf
Fredriks församling, bakom Allmänna barnhuset.  Låt oss en morgon
begifva oss till hyddan i Pilgränd.  Det är en mycket fattig och
aflägsen trakt af Stockholm.  Vi gå Prestgårdsgatan nära till slutet
och vika in på en bugtig stig.  Det är Pilgränd.  Där finna vi snart
ett ganska trefligt, gråmåladt trähus på hög stenfot, omgifvet af
trädgårdsplanteringar.  Vi träda in genom grinden och upp för
trappstegen till förstugan.  Det är tidigt på morgonen, ty längre fram på
förmiddagen träffa vi kanske icke förestånderskan för »hyddan».  Nu
kommer hon oss välvilligt till mötes och ber oss stiga in i den lilla
våningen.  Hon har redan besök af fattiga som hon tröstar och
bispringer.

Syster Oterdahl, förestånderskan, tillhör diakonissanstalten på
Ersta, men har för dennas räkning varit utsänd i landet som
sjuksköterska och nu hamnat i denna missionshydda, där hon i en rätt
stor bönsal, hyddans förnämsta rum, samlar de fattige omkring sig
och håller andakt med dem eller till sammans med dem afhör någon
predikant som infunnit sig för att hugsvala de lidande.  Fröken
Therese Oterdahl är, liksom alla dessa bildade »systrar» vi påträffat, lika
glad och okonstlad, som hon är djupt religiös och lifvad af det mest
brinnande nit att uppsöka och bispringa de fattiga midt i alt
deras elände.  Hon går, liksom diakonissorna Charlotte Bergqvist,
Maria Carlstedt, Carolina Fröling och Tekla Pettersson omkring bland 
de fattiga, styrker, stödjer och stadfäster och är en räddande engel
för många som sjunkit ej blott i fattigdom, utan äfven i laster.

Det är Stockholms evangeliskt luterska missionsförening som
upprättat dessa hyddor, hvilka genom förestånderskornas omedelbara
umgänge med fattiga kunna gripa in i dessas lif.  Den bekantskap
som »systrarna» på detta sätt göra är i och för sig lika obehaglig
som den är ovärderlig för välgörenheten.  Hvad man får se i de
fattigas hem är vanligtvis dryckenskap i främsta rummet och en genom
onödig skuldsättning ökad förlägenhet.  Kringvandrande »affärsmän»
pracka alla möjliga öfverflödiga föremål på det fattiga folket som är
villigt att köpa blott det får taga på kredit.  Klädespersedlar af
föga värde, oljetryckstaflor, romanblad o. s. v. köpas på afbetalning,
hvilket åstadkommer ganska stor förlägenhet i hvarje vecka, och skulden
minskas för tillfället endast genom att kanske oundvikliga husgeråd
eller kläder pantsättas hos de öfver alt i de fattiga kvarteren talrikt
förekommande »pantbankerne» hvilka innehafvas af enskilda ockrare
som taga ända till 60 procents ränta.

»Kommen till oss», ljuder det från Missionshyddorna, »och vi
vilja lära er ett förståndigare lefnadssätt, på samma gång vi lära er
att söka Gud.»

Så infinner sig en eftermiddag i hvarje vecka en skara mödrar
och samlar sig omkring hyddans vänliga »syster».  De undfägnas först
med kaffe och därpå få de arbeta åt sig själfva.  De köpa på
afbetalning materialier till linnesöm, och så sättas nålarne i fart.  Under
arbetet läser ett fruntimmer högt ur bibeln och andra andaktsböcker,
och till omväxling sjunges en och annan sång.  Fattiga kvinnor ha
förklarat, att dessa »mödramöten», som de kallas, äro deras enda
ljuspunkt under hela veckan.

De sitta varmt och trefligt i ett godt upplyst rum, som renlighet,
ordning och smak gjort till en för de fattiga kvinnorna tilldragande
vistelseort, något helt annat än det usla hemmet som kanske göres
ännu uslare genom en supig man.  Men det är den glada eftermiddagen 
i missionshyddan som gifver godt föredöme och manar kvinnan
till ansträngningar att göra eget hem åtminstone någorlunda drägligt.  
Dessa ansträngningar välsignas visserligen icke alltid, men dock ofta
nog, med god framgång.  I hyddan vid Pilgränd komma stundom ända
till sextio kvinnor på dessa »mödramöten».

En annan dag i veckan samlas på samma ställe mindre flickor
för att lära sig sticka strumpor och lappa kläder, och denna sy- och 
lappskola, i hvilka ända till sjuttio flickor på en gång deltaga,
är af mycken nytta för barnens vänjande vid ordentlighet samt
betraktas af dem som en kär förströelse.  Men hyddorna skänka också 
lekamlig spis.  Det har varit ända till 6,000 fattiga årligen i hvarje
hydda som fått hemta mat under tider af nöd och arbetsbrist.  
Hyddornas stora grytor, i hvilka ända till 40 kannor mat kunna på en
gång kokas, ha då fått göra nytta, ehuru många flere grytor behöfts för
att mätta alla dem som begärt det.

Då och då ställas till fattigbjudningar i hyddorna.  Då vankas té
eller risgrynsgröt med oskummad mjölk, och hvarje bjuden får äta huru
mycket som hälst.  När gästerna gå hem, erhålla de en brödbulle
och en liten uppbyggelseskrift.  Stundom har människoälskande unge
män gått omkring tidigt på morgnarne och samlat i hop ända till
hundrafemtio trasiga och utsvultne uteliggare som icke fått plats i
något natthärbärge och bjudit dem på en kopp kaffe i hyddan.  De
undfägnas naturligtvis också med en predikan samt kanske äfven med
god smörgås.

Missionshyddorna användas äfven till söndagsskolor i hvilka under
1888 omkring 800 barn undervisades.  De mest behöfvande skolbarnen 
erhålla aflagda klädesplagg som skänkts af enskilda personer eller
anskaffats genom syföreningar.

I hyddorna vid Pilgränd utdelades år 1888 till de fattiga 1,220 kr. i
penningar, och i naturgåfvor 454 kr.  Utgifterna gingo i alt till 1,764 kr.  Dessa
utgifter betäcktes genom gåfvor af kronprinsessan 200 kr., genom kyrkoherden
Sjöstrand 300 kr., af en församlingsbo 100 kr., från Dyfvermans snögrupp
»Barmhertigheten» 400 kr., gåfvor från olika personer 633 kr. samt en kollekt
i Maria kyrka 131 kr.  Hyddorna i Mejtensgränd och på Kungsholmen hade
något större utgifter, den förra 2,639 kr. och den senare 1,972 kr. som täcktes
på liknande sätt.  Hyddan i Adolf Fredrik, hvars hus är det ståtligaste, var i
sin början och hade blott gifvit ut 223 kr. 

***

Det har varit vår tid förbehållet att mer än förr gå till själfva
grunden för utrotande af åtskilliga samhällslidanden, och har man
derför i Stockholm sökt att först och främst rädda barnen.  Vårt
gamla barnhus skulle också därför omskapas till en för sitt ändamål
fullt lämplig inrättning.  Men detta kunde icke ske så länge Allmänna
barnhuset fans kvar i den gamla, alt annat än ändamålsenliga
byggnaden vid Drottninggatan som räknade sin tillvaro från den tid, då
det föreskrefs, att i ett sådant hus skulle äfven tiggare samt »skalkar,
skökor och bofvar» intagas.  Det var först efter det barnhuset inflyttat 
i sin nya byggnad vid Norrtullsgatan som man kunde gifva det
ett med nutidens människovänliga afsigter fullt öfverensstämmande skick.

För några år sedan var fråga om att flytta inrättningen till Kungsholmen
på en tomt invid n. v. Schéelegatan, men platsen fans olämplig, och 


barnhusdirektionen köpte tomten med adressnummer 14 vid Norrtullsgatan, en ypperlig
plats på Brunkebergsåsens fortsättning, bildande en rektangel af något öfver 500 fots
längd och en bredd af omkring lika många fot.  Köpesumman var 125,000 kr.  Den 11
juni 1883 lade konungen grundstenen till byggnaden, och den 17 december 1885
voro byggnaderna färdiga att invigas.  Den 19 i samma månad flyttades barnen
dit från gamla huset.  Den slutliga planen hade uppgjorts af öfverläkaren,
professor O. Medin och arkitekten, professor G. Dahl.  Byggmästaren A. G.
Sällström utförde byggnadsarbetet.  Genom försäljningen af gamla barnhuset med
dess vidsträckta tomt, som inbragte 1,300,000 kr., erhöllos medel att i det
närmaste täcka utgifterna till nybyggnaden.  Tomten oräknad, har nya barnhuset
med inredning och inventarier kostat 1,728,550 kr. 

Den del af byggnaden som vetter åt Norrtullsgatan, liksom öfriga
delar uppförd af mörkrödt tegel, i två våningar på hög sockel af
finhuggen granit, utgöres af administrationsafdelningen.  Går man
genom denna, finner man å andra sidan en stor öppen plats,
planterad och omgifven af andra i samma stil hållna byggnader.  På ena
sidan har man dibarnsbyggnaden med ammsalarne, på den andra
koltbarnsbyggnaden och bredvid denna köks- och badhusbyggnaden.  
Midt för oss ligger det allmänna sjukhuset, bakom köksbyggnaden det
särskilda isoleringssjukhuset, och bakom koltbarnsbyggnaden har man
tvätthuset.  Mellan de två sist nämda byggnaderna är en
obduktionssal.  Alla hufvudbyggnaderna äro sins emellan förenade med
täckta gångar.

Dibarnsbyggnaden, beräknad för 240 barn och omkring 150
ammor, omfattar i två våningar till sammans fyra afdelningar, och hvar
och en af dem innehåller fyra stora, ljusa och på alt sätt glada salar
med tre höga fönster mot söder.  Hvarje sal, afsedd för 12 barn
och 8 ammor, har sin vattenkastare för kallt och varmt vatten samt
ett zinkbadkar på ett litet bord på trissor som underlättar de späda
barnens badning.

Till hvar och en af de fyra afdelningarna hör ett sköterskerum,
två toalettrum för ammorna, två tékök o. s. v.  Det är endast i
téköket som gas användes för uppvärmning af vatten, mjölk, té m. m.  
För öfrigt upplyses hela inrättning af elektriskt ljus.  Hela lokalens
uppvärmning sker enligt professor Cederbloms system.

Koltbarnsbyggnaden är afsedd ej blott för barn mellan ett och
sex år, utan äfven för äldre, ända till fjorton år.  I köks- och
badhusbyggnaden ligger det rymliga köket med tre ångkokningsapparater
och där finnas matsalar för ammor, sköterskor och äldre barn.  
Mathållningen är synnerligt väl ordnad.  Alla de nämda jämte tvätterskor
och andra biträden intaga sina måltider sittande vid dukadt bord, en
anordning som borde finnas i alla välgörenhetsanstalter.

Allmänna Barnhuset.

Sjukhusbyggnaden är afsedd för några och fyrtio samt isoleringssjukhuset, 
hvilket visat sig vara af stor nytta, för sexton eller aderton 
barn.

Öfver alt i inrättningen lyser det af snygghet och ordning, så väl
hvad personalen som all materiel vidkommer.  Barnen se också i
allmänhet friska och trefna ut.  De tre år Allmänna barnhusinrättningen
verkat i sin bostad visa mer än tillräckligt inrättningens förmåga att
motsvara de fordringar man från början stält på henne.

K. O. Medin.

Största förtjänsten om den nya inrättningen tillkommer otvifvelaktigt 
öfverläkaren, professor K. O. Medin, hvilken fortsatt att bygga
på den grund som hans föregångare, professorens F. Th. Berg och
H. A. Abelin, lagt för pädiatrikens utveckling.

Barnhusets tillgångar vid början af
1889 voro 5,010,613 kr. och skulderna
716,486 kr., så att öfverskottet uppgick till
4,294,127 kr.  Reservfonden utgjorde vid
samma tid 271,082 kr.  Vid 1888 års början 
funnos inom barnhuset 119 barn, voro
i Stockholm utackorderade 500 och i landsorten 
2,508, således i alt 3,127 barn som
vårdades genom barnhusinrättningens
försorg.  Under det året inlöstes 298,
remitterades från poliskammaren 29,
medfördes af mödrar-ammor 97 och vårdades
under någon kortare tid mot dagafgift 95,
eller till sammans 519 barn.  Under året
afgingo 378, af hvilka 143 genom döden
och 155 öfveråriga samt 80 återtagna af
anhöriga.  Vid årets slut funnos kvarvarande
inom hus 147 och utom hus, dels i Stockholm (543), dels i landsorten (2,578)
inackorderade, så att summan vid ingången af 1889 utgjorde 3,268. 

***

Hvad som i senare tider gjorts i Stockholm för olyckliga barn
är storartadt.  För att icke tala om Kronprinsessan Lovisas
vårdanstalt, hvilken redan är något gammal, ha vi Eugeniahemmet, hvilket
kan anföras som ett exempel på en af de riktningar i hvilka de nutida
välgörenhetssträfvandena gå och som har enskilda krafter att tacka för
sin tillvaro, under det t. ex. Blindinstitutet är ett statens verk som
utvecklats enligt den nya tidens fordringar medelst af riksdagen beviljade 
anslag.

På det ställe där Eugeniahemmet nu reser sina murar, stod för
icke många år sedan ett af Stockholms mest besökta utvärdshus, 
Norrbacka.  Där har man nu bygt en tillflyktsort för de mest
vanlottade af vårt uppväxande slägte.

Våren 1879 uppstod fråga på fullt allvar om att söka lindra den nöd
hvaråt fattiga, obotligt sjuka och vanföra barn äro hemfallna.  En anstalt i detta
ändamål fans redan då på Vilhelmsro nära Jönköping, och den person som
satt denna i gång, fru Ebba Ramsay, sökte göra äfven Stockholm delaktigt,
hvarför hon för prinsessan Eugenie framstälde planen till bildande af ett sällskap 
som skulle betala inackordering på Vilhelmsro till en början för två sådana
olyckliga barn från hufvudstaden.  Sällskapet bildades och utvidgade sin
verksamhet, så att det år 1881 kunde lemna understöd till sju barn på Vilhelmsro och
tretton i Stockholm.  Men man insåg nödvändigheten af ett sådant barnhem fram
för alt i Stockholm och anordnade för medels anskaffande en basar som
inbragte 30,000 kr.

Detta var den egentliga
grundplåten till den nu
varande inrättningen för hvilken
prinsessan Eugenie på det
varmaste intresserade sig och
som fick namnet Eugeniahemmet.  
Det började sin
verksamhet på Sundbyberg, men
grunden till byggnaden på
Norrbacka lades den 24 april
1885.  Ritning och kostnadsförslag 
lemnades gratis af
hofintendenten A. Kumlien i
samråd med professor E.
Heyman och major N. G. von
Cedervald.  Byggnadsarbetet
utfördes af hrr Ankarstrand och
Nyström, och alt var färdigt
till invigning hösten 1886. 

Eugeniahemmet.

Läget är högt och hälsosamt i ena kanten af Solnaskogen.  De
två första våningarna i hufvudbyggningen bestå hvardera af fyra salar,
en matsal och ett badrum.  I öfversta våningen är direktionens
samlingsrum, läkarens mottagningsrum, förestånderskans och lärarinnornas
bostäder, tre salar för sjuka och mindre barn samt några smårum.  
Ett idiothem finnes i en särskild byggning.  Vid Norrbacka är också
ett ålderdomshem för blinda som för sin tillvaro har närmast
prinsessan Eugenie att tacka.

Det obehagliga intryck man vid ett besök i Eugeniahemmet erfar
af att se dessa arma, missbildade barn, bland hvilka åtskilliga äro det
på både kroppens och förståndets vägnar, motverkas i icke ringa mån
af den kärleksfulla anda som hvilar öfver hela inrättningen och yttrar
sig i den innerliga omsorgen om att göra de vanlottades tillvaro så 
glad som möjligt.  Det är ett kärleksverk som kräfver stora uppoffringar
af sina utöfvare, outtröttlig uppmärksamhet, insigt och ömhet, och man
kan ej egna nog aktning och erkänsla i mänsklighetens namn åt den
som gjort dessa uppoffringar till sitt lefnadsmål.  Alt vittnar här om
noggrann ordning och åstundan att bereda de olycklige så mycken
lindring och bekvämlighet som kan åstadkommas, under det man ock
söker klargöra och utveckla deras förståndsgåfvor.

År 1888 vårdades i hemmet 71 barn och under 1889 intogos 15.  Till
idiotafdelningen flyttades 20 barn.  Under samma år hade 5 barn alldeles
tillfrisknat, 24 väsentligt förbättrats, 31 blifvit oförändrade, 5 försämrats, 2 utskrifvits 
och 4 aflidit.  Af dessa uppgifter finner man, att Eugeniahemmet är icke blott en
tillflyktsort för olyckliga krymplingar, utan en verklig förbättringsanstalt som i
flere fall förmår åt lifvet och samhället återskänka varelser som man kunde tro
vara för alltid därifrån uteslutna.  Den undervisning som meddelas så väl i
läsning och öfriga skolkunskaper som i slöjd tyckes vara af ett högst välgörande 
inflytande, och drifves i synnerhet slöjden på ett utmärkt lyckadt sätt. 

Hemmets förestånderska är fröken H. af Klerker, och läkare dr
C. J. A. Göransson.

***

Döfstumvården i Stockholm var den som först togs om hand,
men har på senare årtionden väl icke underkastats någon väsentlig
förändring, utan, åt minstone hvad den offentliga vården angår, fortgått
i hufvudsak sådan den senast ordnats efter uppslag af den ädle
människovännen O. E. Borg som i välsignelserikt nit utvecklat sin faders,
den oförgätlige P. A. Borgs afsigter.  Manilla på Djurgården lemnar
fortfarande vård och undervisning åt ett stort antal döfstumma från
hela landet.  Men genom lagen af den 31 maj 1889, som indelar
riket i sju distrikt, torde kanske någon förändring inträda i vilkoren
för Stockholms delaktighet i eller rätt att för framtiden begagna sig
af institutet å Manilla för undervisningen af hufvudstadens i skolåldern 
varande döfstumma.

Emellertid har Döfstummeföreningen i Stockholm gjort till sin
uppgift att på allt sätt främja de döfstummas väl, och ha i synnerhet 
ordföranden O. E. Borg samt vice ordföranden och skattmästaren,
marin- och landskapsmålaren A. Berg, för det ändamålet utvecklat
stor verksamhet.  Tysta skolan, 25 Norrtullsgatan, är ock ett vackert
bevis på hvad den enskilda välgörenheten kan åstadkomma för sådana
vanlottade barns uppfostran och undervisning.

Väsentlig förändring har deremot inträdt med Blindinstitutet
hvilket sedan det afskildes från gemensamhet med döfstumanstalten 
och, 1879, flyttades från Manilla till 37 Nybrogatan utvecklat sig
inom eget område.

Lokalen vid Nybrogatan var altför trång och olämplig, och vid 1885 års
riksdag beviljades 415,000 kr. för att vid Tomteboda i Solnaskogen uppbygga ett
nytt hus för institutet.  Våren 1886 börjades arbetet med denna nybyggnad och
på sommaren 1888 var det i det närmaste fullbordadt.  Under hösten sist
nämda år flyttades institutet till den nya lägenheten. 

Blindinstitutet.

Hufvudbyggningen, som ligger högt och fritt med framsidan åt
söder, är uppförd af tegel i tre våningar, förutom källarvåningen, och
med ett fyra våningar högt midtelparti, prydt med torn och tornur,
det hela täckt med galvaniserad järnplåt.  Det är ett palats i en landtlig 
omgifning, omsusadt af friska vindar och skogsdoft, prydligt och
storartadt samt med alla vilkor för en sund bostad.

Källarvåningen innehåller kök, badrum, ångpannerum m. m.  I
bottenvåningen finnas en stor gymnastiksal, en matsal för gossar och
en för flickor samt en för lärarne, serveringsrum, lärarnes samlingsrum, 
direktionsrum, arkiv samt fyra verkstadsrum och gossarnes två
dagrum.  Våningen en trappa upp innehåller bönsal, flickornas två
dagrum samt två arbetsrum, sju lärosalar, ett biblioteksrum och ett rum
för samlingar, direktörens bostadslägenhet och bostadsrum för lärarne.  
I våningen två trappor upp finner man boktryckeri, för tryckning af
blindskrifter, sex sofrum, fyra tvättrum och ett par klädrum.  Tre
trappor upp har man musiksal och öfverspelningsrum.


Intet rum, med undantag af serveringsrummet, arkivet och ett par
ekonomirum, har mindre än 80 kub.-meter i luftinnehåll.  Gossarnes matsal håller
264 k. m., lärosalarne 84—207, två sofrum hvardera 332, fyra hvardera 185,
gossarnes dagrum 180, flickornas 185.  Köket har 134 k. m.

Inredningen och möbler äro bekväma och ändamålsenliga.  Gaslysning
finnes i alla rum och korridorer, utom i boningsrummen.  Gas och vatten ledas
från Karlberg, dit stockholmsledningarna äro framdragna.  En kloakledning från
institutets alla byggnader förenar sig vid Karlberg med en af Stockholms stad
anlagd kloak som utmynnar i Karlbergssjön.  Med undantag af bostadslägenheter
hvilka värmas med vanliga kakelugnar, betjänas öfriga lokaler af en ångapparat,
hvars två pannor ligga i källaren under hufvudbyggningens midtelparti.  Det
för uppvärmningen tillämpade systemet är Eks och Wimans patent.  Frisk luft
införas dels i förbindelse med de på 110 platser inom huset spridda värmeytorna,
dels genom i ytterväggarne anbragta Wimans patentventiler för direkt luftväxling.  
Luften bortföres åter genom i inre väggarne uppstigande, murade trummor,
förenade å vinden till gemensamma luftschakt som utmynna ofvan vattentaket. 

Utom hufvudbyggningen, har institutet handtverks- och sjukhusbyggnad,
repslagarebana och ekonomihus; alla inredda med erforderliga bekvämligheter
och utrustade efter nyare fordringar. 

Redan tidigt på morgonen börjar verksamheten i institutet.  
Gossar och flickor skynda från sofrummen ned till matsalarne.  
Alla äro blinda, men ega förvånande säkerhet i sina rörelser och hitta
utan svårighet.  Klockan ¾ 8 hålles morgonbön, och kl. 8 börjar
arbetet.  Kl. 10—10,40 är ledighet, och förmiddagsbrödet förtäres.  
Sedan arbetas det åter till kl. 2, då middag intages, åtföljd af ledighet 
till kl. 4,30, hvarefter arbetet å nyo vidtager för att afslutas kl.
7 e. m.  Under sist nämda arbetstimmar ätes dock ett aftonbröd kl.
6, och kl. 8 samlas man till kvällsvarden.  En half timme därefter
hålles aftonbön, och kl. 9,30 skola lärjungarne vara i säng.

Detta är dagordningen, med 10 minuters uppehåll mellan
undervisningstimmarne, då lärjungarne under behörig tillsyn vistas i fria
luften.  Fyra aftnar i veckan föreläses ur någon lämplig bok.  Tre
dagar i veckan är sångundervisning.  Hvar dag gymnastisera både
gossar och flickor under en half timme.  Hvar fredag och lördag på
aftonen erhålla de växelvis varma bad med dusch och bassäng.  På
sön- och hälgdagar vandrar hela skaran, åtföljd af lärare och lärarinnor, 
till Solna kyrka, där flerstämmig sång utföres.

Lärjungarnes antal under första skolåret i institutets nya lägenhet var 62,
bland hvilka 27 flickor.  Af dessa erlade 26 hel afgift (300 kr. årligen) eller
där under.  Af frielever voro 11 intagna af institutets direktion och 25 från
de särskilda stiften och Stockholms stad.  Den fullständiga kursen beräknas
till sju år.

Undervisningen meddelas i sex klasser dels muntlig, dels med upphöjd
skrift och med tillhjälp af materiel, t. ex. modeller till boningshus, fartyg, vagnar,
m. m., afbildningar i papier maché af människokroppen, uppstoppade djur, 


lefvande och torkade växter, mineralier, fysikaliska instrument o. s. v.  Gossarne
undervisas dess utom i korgmakeri, snickeri, borstbinderi och repslagning, flätning, 
m. m., och flickorna erhålla undervisning i synnerhet i stickning, virkning,
knypling, listarbeten, bandväfnad och sömnad.  För utbildning af känsel- och
formsinnet samt iakttagelse- och föreställningsförmågan öfvas både gossar och
flickor i modellering i lera, och de mera försigkomna modellera ornament och
delar af människokroppen samt djurafbildningar efter gipsmodeller.  Ur egen
fantasi göra lärjungarna små kompositioner. 

Institutet har fyra manlige och en kvinlig lärare för den egentliga 
skolundervisningen, två kvinliga i handarbeten, fyra verkstadslärare,
en gymnastiklärare och en lärare i musik.  Vid institutet finnas
dessutom en husmoder, en vårdare, en vårdarinna, en vaktmästare, en
sömmerska, en sjuksköterska, två drängar, fem pigor samt en maskinist
och en eldare, således en ganska stor personal.  Det hela ledes med
nit och sakkännedom af institutets direktör, fil. dr P. Kerfstedt, hvilken
tillträdde sin befattning 1879, då institutet flyttades från Manilla.

Hälsotillståndet har efter flyttningen till Tomteboda varit
tillfredsställande, och lärjungarnes utseende bär i allmänhet vittne om
friskhet och förnöjsamhet, liksom deras lekar under fristunderna präglas
af ungdomens vanliga glädtighet.  Fördelen af egen sjukvårdsafdelning
har varit påtaglig för alla vid institutet, icke minst för anstaltens läkare
dr E. Fogman.

Blindinstitutets nya anstalt å Tomteboda är ett vackert bevis på
hvad nutiden kan åstadkomma för lindrande af olyckliga medmänniskors 
förut tröstlösa belägenhet och på de uppoffringar som svenska
staten varit villig att göra för det ändamålet.  Men alla blinda kunna
ty värr icke vinna inträde vid denna anstalt, och bredvid statens
åtgöranden är godt utrymme för äfven den enskilda välgörenheten.  
I öfvertygelse härom bildades 1885 Föreningen för blindas väl som
bland annat har till syftemål att främja de blindas själfverksamhet,
tillhandahålla dem verktyg och materialier, sprida insigten i blinda
barns vård och uppfostran m. m.  För att främja dessa sträfvanden
har föreningen bland annat bildat ett Hem för blinda kvinnor som
öppnades 1886 och är beläget i Djurgårdsstaden, afsedt för 8 kvinnor.  
Så har föreningen ock anordnat en försäljningsbod för blindas arbeten.

Af föreningar och enskilda är dess utom upprättadt Arbetshemmet 
för blinda, 34 Nybrogatan, som grundades 1870 och där 18
blinda erhålla fri arbetslokal och lön för arbete samt fri bostad eller
hyresbidrag.

***

Långt senare än döfstum-undervisningen, hvilken här räknar sin
tillvaro från det första tiotalet af vårt århundrade, och äfven än de
blindas uppfostran, som började några och trettio år senare, är
vården af de sinnesslöa.  Vi ha redan vid omnämnandet af Eugeniahemmet 
funnit att en sådan vård är där anordnad bredvid anstaltens öfriga
verksamhet.  Men då man går från nämda hem, bör man icke underlåta 
att hälsa på i n:o 16 Norrtullsgatan för att aflägga besök i där
varande Skola för sinnesslöa barn och göra bekantskap med den
ädla människovän, som är skolans förestånderska.  Där finner man
människokärlek i vackraste och starkaste form, och man ser hvad
en sådan kärlek förmår uträtta.

Skolan för sinnesslöa barn
upprättades 1870 af professor N. G. Kjellberg, 
arkivarien O. v. Feilitzen och fru
R. Olivecrona jämte några flera
människovänner hvilka icke förgäfves
vädjat till allmänhetens gifmildhet,
men det är egentligen från sommaren
1878 som skolan kunnat utveckla
någon mera tillfredsställande verksamhet.  
Det var då friherrinnan Thorborg
Rappe öfvertog förestånderskans plats
och började egna hela sin stora
intelligenta kraft åt detta
barmhärtighetsverk.

Thorborg Rappe.

Det är Thorborg Rappe som genom ihärdiga kärleksfulla
bemödanden, understödda af en genom studier och iakttagelser i främmande
land utvecklad sakkännedom, lyckats föra de sinnesslöa barnens
undervisning och uppfostran till förut ej ens anade resultat.  Efter att
nästan omedelbart ha från eget lyckligt familjelif öfvergått till utöfvande
af de maktpåliggande pligter som äro förenade med uppfostran af
stackars sinnesslöa, för henne förut okända varelser, satte hon sig
snart in i alt hvad en sådan uppgift kräfver och har sedan med
ständigt ökad framgång verkat på detta område till nytta och
välsignelse för de olyckliga.  Det gälde för Thorborg Rappe att komma
under fund med den bästa och säkraste vägen, och hennes stora
intelligens fann den snart i studiet af det individuela hos hvarje sinnesslö, 
där åtminstone någon gnista finnes att taga vara på för att
utveckla och uppöfva till ett, om ock stundom svagt flämtande ljus.

Det är det varma intresset för lidande medmänniskor som varit
Thorborg Rappes förnämsta medhjälpare, och man behöfver endast se
huru detta intresse yttrar sig vid behandlingen af barnen i skolan för 
att förstå, att det kan uträtta stora ting. Förestånderskans
medlärarinnor och de där anstälde slöjdlärarne tyckas också påverkade af
hennes människovänliga nit och söka hvar och en på sitt sätt bidraga
till uppnåendet af det gemensamma målet. Då man genomgår
skolrummen i undervisningstimmarne, får man ingalunda något obehagligt
intryck af de olyckliga barnen. Man tvärtom glädes och förvånas
öfver de framsteg som dessa barn kunnat göra och man öfvertygas
om, att den metod som användes i denna skola måste vara af mycket
godt inflytande på sådana lärjungar. Öfverraskande är att se med
hvilken färdighet en del af dessa sinnesslöa t. ex. räknar i hufvudet
och att för öfrigt höra huru de redogöra för hvad de inhemtat. Det
är för öfrigt icke skolan ensam som verkar det goda, utan det hem
där friherrinnan Rappe är de olyckligas kärleksfulla moder.

Enligt de senaste tillgängliga uppgifterna, de för 1887, funnos vid det årets
slut 19 gossar och 16 flickor i skolan, men 4 barn hade dess utom under året
där njutit uppfostran, af hvilka dock tre varit omottagliga för undervisning och
en aflidit. Afgifterna äro mellan 216 kr. och 660 kr. årligen, alt efter som hel
eller half afgift betalas samt olika i de två klasserna. Utan afgift, på statens
anslag, funnos 13 barn och utan afgift på fruntimmers-föreningens donationsfond 
ett barn.

Enär man kommit till insigt om handarbetets och slöjdens stora betydelse
för de sinnesslöas uppfostran, så gifves i dessa ämnen en undervisning som
åstadkommer ganska vackra arbeten. Gymnastikundervisning meddelas äfven.
Skolan har ock ett seminarium för utbildande af lärarinnor, och bestrides denna
undervisning af förestånderskan själf.

Kostnaden för skolans underhåll gick 1887 till 14,858 kr., och kostnaden
för hvarje barn per dag till 1 kr. 13. Föreningen för sinnesslöa barns vård
hade en inkomst af 36,042 kr., hvaribland statsanslag för 1886 utgjorde 13,000, och
utgifterna voro 32,074 kr.

Men det är icke nog med att det finnes skolor för de sinnesslöa
barnen. Man måste ock tänka på deras framtid sedan de lemnat
skolan. Utan ett godt hem, där de kunna erhålla den ledning de
fortfarande behöfva för att göra någon nytta med de förvärfvade
kunskaperna, äro alla kärleksfulla bemödanden under skolåren af ringa
nytta. Därför inrättades ett, genom en basar åstadkommet, litet
fortsättningshem i n:o 27 Norrtullsgatan, där gossar sysselsattes
hufvudsakligen med snickeri. Men detta hem är nu flyttadt till Rickomberga
i grannskapet af Upsala, där nio skyddslingar användas vid
jordarbete och visa sig glada och nöjda. Ett arbetshem för flickor
är nu öppnadt i n:o 14 Norrtullsgatan. Grundplåten till detta erhölls
genom en basar 1885 som lemnade en behållning af 14,000 kr.,
hvilken summa ökades genom gåfvor, försäljningar m. m., så att den
uppgått till 25,000 kr. Ytterligare erhöllos öfver 2,100 kr. genom
att åtskilliga personer skänkte pengar till arbetshemmet, i st. f. att
genom kransar och blommor o. s. v. vid begrafningen hedra minnet
af dr S. Lovén, i lifstiden en af idiotvårdens mest nitiske främjare
och som särskildt verkat för detta tillämpningssystem.  Där äro nu
flera unga kvinnor, idiotskolans f. d. lärjungar, flitigt sysselsatta med
väfnader, knyppling, sömnad o. s. v., hvilket alt de utöfva med
noggranhet och skicklighet.

Mycket har således under senare tider gjorts i Stockholm för
idioters uppfostran och undervisning, men mycket återstår ännu att
göra.  »Om det är sant», säger Thorborg Rappe i sin intressanta
skildring af en studieresa i utlandet 1887, »att ingen länk i samhällskedjan 
är så obetydlig, att den icke inverkar på sammanhållningen
af det hela, så är det också visst, att den olyckliga idiotens djuriska
skrik är ett missljud som når vidare kretsar än blott de arma
medlemmarnes af den familj han tillhör.»

***

Alla fattiga barn äro lyckligtvis icke kroppsligt missbildade eller
andligt slöa, men behöfva likväl tagas om hand af barmhärtiga
medmänniskor, så vida de icke skola förgås eller öfverlemnas åt fysiskt
och moraliskt elände.  Vi ha redan erinrat om Allmänna barnhusets
uppgift i afseende på späda barn och påminna äfven om Frimurarebarnhuset.  
De något äldre barnen äro ofta lika värnlösa.  Det är för
att i någon mån afhjälpa det onda som Stockholms kommun inrättat
sina barnhem, som Stockholms stadsmission har sitt ganska betydande
barnhem, n:o 20 Norrtullsgatan, och som J. O. Lindgrens »Trasskola»,
Malmqvistska barnuppfostringsanstalten samt barnhemmen i Hvita 
bärgen å Södermalm m. fl. uppstått, för att icke tala om så gamla
inrättningar som t. ex. den Murbeckska vid St. Paulsgatan för fattiga
flickors uppfostran, hvilken räknar sin tillvaro ända från slutet af förra
århundradet.

Kommunens barnhem äro två, ett för flickor, det äldsta, i
verksamhet sedan 1882, i n:o 33 Rådmansgatan, och ett för gossar,
öppnadt 1885, i en gammal och ruskig träbyggning, n:o 66 Luntmakaregatan, 
men som dock hålles mycket ordentlig och där barnen ha en
stor gård till lekplats.  Det förra, bättre utstyrdt i afseende på lokalen,
har ett anslag af kommunen, hvilket gått till mellan 7 och 9,000 kr.  
och har på senare år haft i medeltal dagligen några och trettio flickor
med en underhållskostnad af 8,688 kr. år 1887.  Barnhemmet vid
Luntmakaregatan har ett anslag af 9,000 kr. med ungefär lika många
barn och en underhållskostnad år 1887 af 7,829 kr.


Dess utom har Stockholms stad två uppfostringsanstalter, en för
gossar i n:o 12 Tjärhofsgatan och en för flickor i n:o 7
Barnängstvärgatan.  Den förra hade 122 gossar år 1887, och flickornas antal
i den senare var 82.  Underhållskostnaden för gossarna uppgick till
något öfver 29,200 kr. samt för flickorna till något öfver 14,000 kr.

En enskild uppfostringsanstalt för flickor, den Malmqvistska, 22
Torkel-Knutsons-gatan (f. d. Skinnarviksgatan) å Södermalm lemnade vid
ingången af 1889 vård och undervisning åt 64 fattiga flickor och
hade under 1888 haft utgifter af tillsammans nära 23,500 kr.  
Tillgångarne i fast egendom, m. m. uppgingo till nära 41,700 kr., utom
en donation under året på 6,000 kr.

Klockaren i hofförsamlingen J. P. Malmqvist hade jämte sin hustru år 1852
mot ringa ersättning i sitt hem mottagit några minderåriga flickor som voro i
saknad af nödig tillsyn och skötsel, och år 1864 bildades ett sällskap till
»understödjande af den Malmqvistska uppfostringsanstalten».  Detta sällskap
öfvertog anstalten, då Malmqvist lemnade den.  Antalet flickor har dock varit större
än nu, nämligen redan 1860, då det uppgick till 79.  En hushållsskola, som var
förenad med anstalten, upphörde våren 1889. 


Nutidsstaden med sina stora byggnader rycker alt längre fram
mot Stockholms utkanter, men ännu ser det föga storstadsaktigt ut i
Hvita bärgen.  Där ligga många måleriska kojor mellan bärgsskrefvorna 
eller hänga på klippväggarne, men deras inre är alt annat än
glädjande.  I åtskilliga af dessa kojor råder ett sådant elände, att
människorna måste rysa vid dess bekantskap.  Och likväl har det varit
långt värre förut, men sedligheten står ännu på låg ståndpunkt, dryckenskapen 
på så mycket högre.  Gräl och slagsmål äro hvardagstilldragelser.  
Andlig och lekamlig smuts äro kojornas ständiga bohag.

Men, såsom sagdt, det var värre, och att tillståndet i någon mån
förbättrats har man otvifvelaktigt att i främsta rummet tacka Elsa
Borg, en from dam som slagit sig ned på en af Hvita bärgens skråningar 
och där nu i åtskilliga år drifvit en ihärdig missionsverksamhet.  
För henne äro icke några skrymslen i kojorna obekanta.  Hon känner
alt och vill hjälpa alla.  Hon är bärgens drottning, men en ödmjuk
och kärleksrik drottning som icke räknar sig till godo hvad hon
uträttar, utan gifver gudi allena äran.  När man träder in i fröken Borgs
hem, finner man genast hvem hon är och hvad hon kan åstadkomma.  
Det är enkelt och fridfullt, soligt och gladt i det hemmet.  Om man
också kan tycka, att bibelspråken på väggarne icke äro
nödvändiga för att intyga värdet af husmoderns kristliga företag, så förstår
man dock, att de icke sitta där för att skryta med fromheten och såsom
en skylt, utan för att husets invånare känna sig tillfredsstälda att 
ständigt ha dem för ögonen.  Det gör godt att tala med denna lika
bildade som fromma kvinna, äfven om man icke delar hennes religiösa
åsigter.  Man måste beundra den fasta tillförsigt hvarmed hon utöfvar
sitt stora barmhärtighetsverk och den ömhet hon visar för alla dessa
eländiga i hennes grannskap, synnerligen för barnen hvilkas räddarinna 
hon är.

Då Elsa Borg år 1875 åtog sig att varda förestånderska för
missionsverksamheten i Hvita bärgen, hade hon förut i åtskilliga år
förestått en enskild flickskola i Gefle.  Några fruntimmer hade,
ömmande för den skriande nöden i dessa trakter af Stockholm, beslutat
att för dess afhjälpande inrätta ett s. k. bibelkvinnohem efter föredöme
af ett dylikt i London, inrättadt 1857 af fru Ellen Ranyard.  Mot slutet
af 1876 var detta hem färdigt, öfvertogs af Elsa Borg och började
sin verksamhet med att sprida biblar och besöka de fattiga för att
uppmuntra till bibelns läsning samt gifva råd och handräckning,
synnerligen för att förmå de fattiga att söka hjälpa sig själfva.  Utan
egna tillgångar, endast verkande genom frivilliga gåfvor, sökte
bibelkvinnorna att lemna både andlig och lekamlig hjälp äfven såsom
sjuksköterskor, och därmed ha de sedan alt jämt fortsatt.

Mot detta bibelkvinnohem ha dock många anmärkningar gjorts,
dels mot otillräckligheten af den teoretiska kurs som dessa kvinnor
skola där undergå, dels mot ofullständigheten af deras kännedom i
sjukvård, hvaruti ingen praktisk undervisning meddelas, dels ock mot
att de unga kvinnorna icke kunna påräkna någon lämplig anställning
när de efter kursens slut lemna hemmet.  Huru vida dessa anmärkningar 
äro i alt fullt berättigade, är svårt att afgöra, men icke torde
de vara alldeles ogrundade.  För att vederlägga dem skulle väl Trons
hvila, den månadstidning som fröken Borg utgifver, vara lämpligt
organ.

Utom bibelkvinnohemmet, har samma »anstalt» ett skyddshem för
fallna kvinnor, ett missionshem för den yttre missionen samt, det
vigtigaste af alt, fyra i olika hus belägna barnhem med till sammans
några och sextio flickor.  Ett besök i de sist nämda hemmen är af
ganska stort intresse och hvad där uträttas är otvifvelaktigt af god
välsignelse.  Fröken Borg och hennes medhjälperskor söka upp de
uslaste mödrar, synnerligen sådana som straffats för brott eller sjunkit
i de värsta laster, och mottaga deras barn för att uppfostra dem till
goda och nyttiga människor.  Man får ett förträffligt intryck af hvad
som kallas »missionsarbetet i Hvita bärgen», om man t. ex. går in i
det nya barnhemmet i Zethræus’ska malmgården vid Bondegatan och
afhör undervisningen med de större flickorna eller kastar en blick i
ett rum, där småbarn på två eller fyra år äro lifligt sysselsatta med 
sina leksaker.  Alla se friska och nöjda ut, äro snyggt klädda och
tyckas icke lida brist på något, ej häller således på den frimodighet
som utmärker ett normalt barn i ett godt hem.

Men hvarifrån tager Elsa Borg medel till upprätthållande af alla
dessa hem med aflöning af lärarinnor och vårderskor för de några och
sextio barnen, föda för dem och för bibelkvinnorna samt skyddshemmens 
invånare, i alt öfver hundra personer?  För skyddshemmet
hade hon t. ex. 1885 ett bidrag från fångvårdsstyrelsen af 300 kr.,
för barnhemmen tillsammans 3,200 kr. af fattigvården samt i betalning
för barn från enskilda personer, barnhuset och fattigvården något öfver
1,000 kr.  Arbeten verkstälda i skyddshemmet inbragte öfver 3,800
kr., och detta hems trädgård gaf något öfver 1,000 kr.  Men alt detta
går icke till 10,000 kr., och »missionsarbetet» kostade under 1888
nära 27,000 kr.  De felande 17,000 måste således till allra största
delen insamlas genom frivilliga gåfvor.  Ett par försäljningar inbragte
blott omkring 800 kr.

Det tyckes, som fröken Borg skulle således ha det ganska
bekymmersamt, men hennes fasta tillförsigt kan aldrig rubbas, och hon
ser lika glad och förtröstansfull ut, äfven om förhållandena synas
aldrig så mörka.

»Jag vet ju», säger hon, och glad tillförsigt lyser ur hennes
vänliga ögon, »att herren alltid hjälper.  Mångfaldiga bevis har jag ju
mottagit på det.  Förrådet är kanske uttömdt, men vår faders förråd
är det inte.  Han fyller stund för stund våra behof.»

Ja, de 17,000 som fattades 1888 uteblefvo icke.  De fromma
välgörande äro mäktiga af storartade gåfvor.

Det är för öfrigt icke endast på detta område som den enskilda
välgörenheten i Stockholm utöfvar sin betydande verksamhet.  Antalet
af fonder och stiftelser af olika slag är så mångfaldigt och verkar på
så många olika håll, att det skulle behöfvas en vidlyftig bok för att,
om ock helt knaphändigt, redogöra för den verksamheten.  I mycket
af detta är det den religiösa hänförelsen som är den egentliga häfstången,
och det fritänkande Stockholm har bredvid sig starkt troende krafter
som aldrig försumma att visa sig lefvande i storartad barmhärtighet.

Bland dessa har Kristliga föreningen för unge män, hvars
ordförande är prof. F. Schulthess, utom annan verksamhet också syftat
till välgörenhet och ställer därför till »fattigbjudningar», vid hvilka
tillsammanlagdt mellan 3 à 400 fattiga bespisas årligen.  Kristliga
föreningen af unga kvinnor lägger sig i synnerhet vinn om att skydda
tjänstflickor, hvarför föreningen under flyttningstider inbjuder lediga
sådana att på ett angenämt sätt tillbringa sin afton i föreningens lokal,
13 Norrlandsgatan, samt skaffar resande tjänstflickor natthärbärge.  
Ordföranden i denna förening är den på många af människokärlekens
områden bekanta fru N. Andersson-Meijerheim.

Mera så att säga profana sällskap äro Fattiges vänner, Fattiga barns
vänner, Jultomtarne och Barnavännerne, hvilka två senare utdela
kläder åt fattiga barn, samt ett stort antal liknande föreningar.

Hvart man vänder sig, finner man välgörenhet i stort och smått
och många äro de personer i vårt samhälle, synnerligen af det kvinliga 
slägtet, som egna tid och krafter åt barmhärtighetsverk.  Se på
detta outtröttliga fruntimmer som dag ut och dag in besöker fattiga,
gör sig noggrant underrättad om alla deras förhållanden, pröfvar och
öfverväger och, där verklig nöd finnes, alltid lemnar hjälp, har tid och
kraft att under årtionden deltaga i styrelser af välgörenhetsinrättningar,
lemna råd och upplysningar öfver alt, aldrig tröttas, aldrig ser
missnöjd ut.  En sådan är t. ex. fröken Hilda Dalman, hvars namn alltid
skall med glädje och välsignelse nämnas i Stockholms välgörenhetshistoria 
under senare två eller tre årtionden.

Men en sanning är, att välgörenheten i vår hufvudstad arbetar
med alt för spridda krafter, att månget godt verk därigenom försvagas
eller rakt af tillintetgöras.  Enhetspunkten saknas åtminstone i den
enskilda barmhärtigheten.  Det är för att främja samarbete mellan
alla som arbeta i välgörenhetens tjänst, som det förslagits, att en
förening skulle stiftas för att bereda dem tillfälle att träda i förbindelse
med hvarandra och i ordnad samverkan sträfva till gemensamt mål.  
En sådan enhetspunkt skulle utgöra ett slags centralbyrå för välgörenheten.  
Förslaget är ännu i sitt första utkast, men torde kunna
utvecklas till allmänt gagn.





XXIX.

Kvinlig verksamhet.

Kvinnans verksamhet på välgörenhetsområdet har altid varit
af betydenhet, äfven om den under senare tider ytterligare 
utvidgats, men nya Stockholm har dess utom dragit
nytta af hennes arbete på flere andra områden och kan glädja sig
åt den alt mera stadgade öfvertygelsen, att hennes deltagande i
samhällsutvecklingen är af gagn icke blott för kvinnan själf, utan ock för
det allmänna.  Några delar af hennes vidgade sysselsättning har hon
odlat till sammans med mannen, t. ex. i Föreningen för gift kvinnas
eganderätt, i den Svenska federationsafdelningen, o. s. v., i andra har hon
utan manligt biträde sökt verka för något särskildt ändamål, såsom i
Svenska kvinnoföreningen, som afser att på det sätt som står i kvinnans 
förmåga bidraga till fosterlandets försvar, eller i Kvinnoklubben,
hvilken har till syfte att sammanföra fruntimmer för utbyte af idéer
och idkande af ett godt kamratlif.  Hon har också önskat bidraga till
nykterheten och därför bildat Svenska kvinnornas nykterhetsförening,
och hvart vi än blicka i vårt nutida samhälle finna vi kvinnor med
utvidgad verksamhet, utan att detta haft någon ofördelaktig inverkan
på deras kall i hemmet. 

Det var en svensk kvinna som redan för årtionden sedan verkade
för sitt köns utveckling i så väl sedligt och intellektuelt som i socialt
och ekonomiskt afseende, och hennes verksamhet lefver i alla deras
hjärtan som älska fosterlandet och framåtskridandet.  För att
hugfästa det i minnet och arbeta vidare i den riktning som den ädla
kvinnan och snillrika författarinnan angifvit, stiftades här 1884
Fredrika-Bremer-förbundet.

Förslagets upphof var Sophie Adlersparre, född Leijonhufvud, en
för svenska kvinnans rättmätiga intressen ständigt verksam och 
handlingskraftig författarinna, hvilken till sammans med en annan för
framåtskridandet i allmänhet verksam och särskildt för kvinnans sak troget
arbetande skriftställarinna, Rosalie Olivecrona, född Roos, känd äfven
som vitter författarinna, redan 1859 grundade »Tidskrift för hemmet»,
där nämda sak i nära tre årtionden varmt och talangfullt förfäktades,
något som också forsättes af tidskriftens efterträdare »Dagny».

Märket S. L—d och det däraf bildade författarenamnet Esselde
hade gjort fru Adlersparre känd och aktad bland det lugna
framåtskridandets alla vänner, hvarför hennes förslag till det nya förbundet
också vann liflig anklang.

Sophie Adlersparre.

Den komité som hösten 1884 bildades af
redaktionen af Tidskrift för hemmet utfärdade 
jämte några andra personer inbjudning
till ett möte.  Bland inbjudarne voro, utom
fru Adlersparre, fruarna E. Ankarsvärd och F.
Limnell, väl bekanta i de hufvudstadskretsar,
där samhällsvigtiga idéer fostras och utvecklas
samt fil. doktor fröken E. Fries, historisk
författarinna.  De manlige medlemmarne voro
riksantikvarfen H. Hildebrand och rektor G.
Sjöberg.  På detta möte stiftades 
Fredrika-Bremer-förbundet som angaf sitt ändamål vara
att under kraftig samverkan af erfarna kvinnor
och män inom så vida kretsar af vårt land
som möjligt verka för en sund och lugn
utveckling af arbetet för kvinnans höjande i
sedligt och intellektuelt, så väl som i socialt och
ekonomiskt afseende.  Förbundet tillkännagaf sig också vilja vara en lefvande
minnesvård öfver Fredrika Bremer och verka dels genom öfverläggningsmöten,
dels genom upprättande af en förbundsbyrå i hufvudstaden med uppgift att
inhemta och meddela upplysningar, till handa hålla anvisningsböcker och literatur,
skol- och arbetsplaner, m. m.  Förbundet skulle också bland kvinnor af alla
klasser sprida kännedom om deras rättsliga ställning, medverka till utbredning
af frågor om nödiga skolreformer, verka för att erfarna kvinnor må deltaga i
skolstyrelser och alla anstalter där barn och kvinnor i större antal vistas, söka
verka för öppnande af nya banor för kvinnans verksamhet, verka för bildande
af stipendiefonder för kvinnor i syfte att bereda dem utväg till själfförsörjning 
m. m., m. m. 

Hvad förbundet satte på sitt program har det samvetsgrant sökt
uppfylla och äfven åt andra håll utvidgat sin verksamhet.  Medlemmarnes 
antal har ock ständigt ökats.  Från att 1885 ha varit 886
var det 1,381 år 1888.  Infinner man sig på förbundets byrå, som
nu är i n:o 5 Malmtorgsgatan, kan man snart bilda sig en
föreställning om huru anlitad denna byrå är.  Dit komma fruntimmer
för att söka genom byråns förmedling få anställning, i synnerhet som 
lärarinnor, och andra som söka erhålla sådana arbetsbiträden.  Där
anhåller man om råd i ekonomiska, juridiska och hygieniska
angelägenheter eller om vägledning i hemstudier samt vid inköp af
ungdomsliteratur o. s. v.  Förfrågningar angående skolor, lärokurser och
arbetsområden äro ganska talrika.  På byrån infinna sig också
åtskilliga och begära upplysningar om svenska kvinnornas arbete för
vinnande af allmän rösträtt.  Tiden närmast före stadsfullmäktigevalen
har byrån lemnat upplysningar åt Stockholms i kommunala angelägenheter 
röstberättigade kvinnor.

På byrån äro fyra fruntimmer ständigt sysselsatta med att gå
allmänheten tillhanda.

Under 1888 erhöllo 215 personer genom byrån anställning som lärarinnor,
föreståndarinnor, biträden i hem, på kontor och i handel, m. m. samt lemnades
öfversättningsarbete, renskrifning o. s. v.  Sammanlagda beloppet af fasta
årslöner för det af byrån förmedlade arbetet uppgick 1888 till nära 33,000 kr. 

På många områden fortgår således Fredrika-Bremer-förbundets
verksamhet med stor framgång.  Bland dess förnämsta företag är att söka
afhjälpa den orättvisa som hittills nekat kvinnorna yrkes- och
studiestipendier, under det männen, hvilka dess utom få all undervisning
så godt som kostnadsfri, ha stipendier uppgående till millioner.  
Förbundet har insett, att hvad som så ofta hindrar den obemedlade
kvinnan att genom eget arbete vinna sin utkomst och ställer henne hjälplös
i kampen för tillvaron är saknaden af den grundliga insigt och
arbetsskicklighet som nu mera äro oundgängliga vilkor för att erhålla
inbringande arbete.  Därför har inom förbundet utarbetats plan till
bildande af en fond för yrkes- och studiestipendier för kvinnor.  Förbundet
har erinrat, att endast i Stockholm finnes, enligt statistiska
centralbyråns uppgifter vid utgången af 1885, omkring 17,800 flera kvinnor
än män och som icke kunna fritagas från pligten att hjälpa sig själfva,
men i de flesta fall äro i brist på yrkesskicklighet därifrån hindrade.  
Denna fond är nu under bildning och skall utgöra dels en donationsfond 
af under särskilda vilkor donerade medel, dels allmänna
stipendiefonden, åstadkommen genom insamling och gåfvor.

Bland öfriga områden för förbundets verksamhet har på senaste
tiden också uppstått anskaffande af sjuksköterskor, hvarvid byråns
förmedling flitigt anlitats af så väl sköterskor som dem hvilka äro i
behof af sådana.

Förbundet har nu egen sjukkassa med 136 delegare vid slutet af
1888 och som under året utdelade 694 kr. i sjukhjälp.

Fredrika-Bremer-förbundet sträcker sin omsorg öfver hela Sverige
och har hösten 1889, på framställning af dansk kvindesamfund, 
börjat verka äfven i fråga om svenska tjänstflickors utvandring till
Danmark, och byråns förestånderska, fröken G. Adelborg, har på
förbundets vägnar företagit resor i södra delen af landet för att inhemta
upplysningar hvilka sedan användas i de skrifter som skola utsändas
för att motverka de till sina följder så olyckliga utvandringarna.

Det händer ock, att förbundet låter representera sig i utlandet,
såsom då det sommaren 1889, genom några intresserade medlemmars
bidrag, skickade doktor Ellen Fries till de under verldsutställningen
hållna kvinnokongresserna i Paris.

Fredrika-Bremer-förbundet arbetar således ganska träget, men ett
par gånger om året roar det sig.  Det ställer då till ett samkväm
som är mycket besökt och där korta föredrag hållas, musik utföres,
nya konstslöjdalster utställas och sällskapsglädjen alltid är af bästa
slag.  Månget ensamt och kanske föga bemedladt fruntimmer finner
här ett för henne välkommet tillfälle att för en måttlig afgift deltaga
i ett sällskapsnöje som hon annars måste försaka och njuta en för
henne väl behöflig upplifvande förströelse.  Äfven i sina samkväm
verkar således Fredrika-Bremer-förbundet i kvinnornas intresse.

Förbundets styrelse består af en ordförande och en vice ordförande, en
sekreterare och en kassaförvaltare, åtta andra ledamöter samt tolf suppleanter.  
Af dessa tjugufyra personer äro nio manlige. 

***

Hvarje dag ser man ett stort antal herrar och damer begifva sig till
n:o 18 Brunkebergstorg och sprida sig i våningen en trappa upp,
där några fruntimmer äro ifrigt sysselsatta med att förevisa broderier,
konstsömnader, väfnader, m. m.  Hvart man vänder sig ser man sådana
arbeten och man hör icke annat än »opphemta», »flossa», »krabbasnår», 
»dukagång» med mera sådant.  Vackra och kraftiga färger
lysa mot oss öfver alt, smakfulla mönster locka oss att stanna och
beundra, konstförståndiga upplysningar från de unga damerna väcka
vårt intresse för alla dessa arbeten.  De besökande visa också det
lifligaste deltagande för hvad de här se.  Några köpa färdiga arbeten.  
Fruntimmerna skaffa sig mönster och materialier för att själfva
förfärdiga dylika, somliga bara betrakta och glädjas åt de präktiga
föremålen.  För alla är det en öfning i god smak och en erfarenhet i olika
tiders och lands handarbeten, en påminnelse hvad vi kunna lära af
våra forntidsskatter inom husslöjd, en väckelse till ökad kärlek för
det fosterländska arbetet, men ock en inblick i andra folks
konstväfnader, sömnader, m. m.

Det är på Handarbetets vänners byrå vi befinna oss, och det är
endast i hvardagslag.  Ett par gånger om året är här särskild 
utställning, och en sådan lemnar ännu kraftigare bevis på hvad »vännerna»
uträtta.  Textila konstverk äro icke ovanliga hos Handarbetets vänner
hvilka utställa en så stor mångfald af intressanta arbeten, att man
stundom måste förvåna sig öfver att föreningen med sina små
tillgångar kunnat åstadkomma alt detta.

Handarbetets vänner.

Hvarje sådan utställning lemnar nya intyg om att Handarbetets
vänner troget framhärda i sin afsigt att taga vara på den textila
konstslöjd som hos vår allmoge bevarat sig tämligen oförfalskad under
smakens och modernas växlingar hos öfriga samhällsklasser, men ock
att sällskapet söker draga nytta af all annan textil konstslöjd, hvar
den än uppenbarar sig.

Det är Handarbetets vänner som lärt oss, att vi i vår
fosterländska textilkonst ega så mycket vackert och intressant, att det väl
förtjänar att föredragas framför utländska arbeten.  Men Handarbetets
vänner försumma därför icke att, då sådant kan bidraga till det 
fosterländska ändamålet, uppvisa främmande lands arbeten.  Så har man
på utställningarna sett t. ex. broderier icke blott från olika delar af
Sverige, utan äfven från Italien, Nordafrika, Turkiet och andra
österländska trakter ända bort åt Kina, och föreningen har, efter hvad
utställningarna också visat, förstått att med framgång draga nytta af
österländska motiv.

Handarbetets vänner ha, liksom Fredrika-Bremer-förbundet, »Tidskrift för
hemmet» att tacka för sin tillvaro.  Föreningen stiftades 1874 af fruarne S.
Adlersparre och H. Winge till sammans med några andra konstvänner och sakkunniga
damer i ändamål att uppmuntra samt i konstnärlig och fosterländsk riktning
utveckla den kvinliga hemslöjden.  Dess första lifsyttring var en »mönster- och
arbetsbyrå» vid Drottninggatan. 

Föreningens tillvaro var i början mycket blygsam.  Hon egde till
sitt förfogande endast ett litet, mörkt rum innanför ett växelkontor
samt hyran garanterad af styrelseledamoten, fröken Hanna Lindberg,
hvilken ända till sitt frånfälle 1889 genom större och mindre lån
möjliggjort föreningens bestånd.  Rik var också föreningens tillgång på
personliga krafter.  Föreningens stora, aldrig nog erkända förtjänst
att från glömska ha räddat de gamla svenska allmoge väfnaderna och
införlifvat deras mönster med nutida konstväfnad har också varit
hennes egen räddare under brydsamma tider, ty i dem har hon funnit
nästan outtömliga förråd af motiv för nya arbeten som vunnit bifall
och afyttring.

Föreningen såg sig också snart i stånd att flytta in i en större
och ändamålsenligare lokal, n:o 15 Brunkebergstorg, där hon stannade 
till dess hon, 1887, begaf sig midt öfver torget och tog i besittning en
ännu bättre lägenhet, den hon nu innehar.  Väfskolan inrättades först
vid Bellevue, men flyttades sedan till byråns gamla lokal vid Brunkeberg 
och är nu i n:o 12 Klara Västra Kyrkogata.

Föreningens angelägenheter ledas af en styrelse af nio fruntimmer med lika
många suppleanter, hvilka arbetade först under fru S. Adlersparres och nu verka
under fru A. Wallenbergs ordförandeskap.  Den första direktrisen, fröken Anna
Fleetwood, nu mera fru Derby, lemnade sin befattning 1884 i följd af sitt giftermål 
och afflyttade till England, och utsågs till hennes efterträderska fröken
Ingeborg Eketrä, nu mera fru Petrelli.  Till båda dessa, liksom till
ekonomidirektrisen, fröken Alma Österberg, stå Handarbetets vänner i stor förbindelse
för hvad de uträttat och fortfarande uträtta för föreningens bästa.  Utom
direktriserna, ha fru Winge och fröken M. Rohtlieb varit föreningens konstnärliga
ledarinnor och dem till hvilka hon från början står i kanske den största
tacksamhetsskulden, under det också fröknarna A. Branting, K. Petré, S. Gisberg
m. fl. egnat ihärdigt arbete och stor sakkunskap åt föreningens framgång.

För väfskolan, som flitigt anlitats och där år 1888 tjugu väfstolar voro
samtidigt upptagna, är en fast lärarinna, fröken C. Sundberg.  Från början af 


1888 har föreningen såsom lärarinna i syskolan anstält fröken M. Popper, en af
de skickligaste lärjungarna från den berömda kejserliga fackskolan i Wien för
broderier.  Så väl väf- som syskolan gingo med förlust under 1888, men båda
dessa skolor uträtta så mycket för spridandet af skicklighet i kvinlig handaslöjd,
att föreningen anser de uppoffringar de kräfva vara af stor nytta för den
goda saken.

Arbetslöner och aflöningar utgingo under 1888 med 40,094 kr.  Sju år
förut utgjorde denna utgift blott 19,726 kr., och således har den förtjänst
föreningen kunnat skaffa arbetssökande kvinnor på de åren stigit mer än dubbelt.  
Å byrån funnos 12 ordinarie samt åtskilliga extra biträden, och föreningen
sysselsätter öfver 200 arbeterskor, af hvilka många utföra sådana arbeten som
förut uteslutande togos från utlandet.

År 1888 räknade föreningen 909 ledamöter, hvilka till sammans erlade
4,500 kr. i årsafgift, hvaraf 2,034 kr. återburits i form af utlottade arbeten.  K.
maj:t beviljade det vanliga anslaget 1,200 kr. och dess utom 500 kr. för
deltagande i Köbenhavnsutställningen.  Föreningens tillgångar voro vid ingången af
1889 nära 87,825 kr., och då skulderna uppgingo till 25,977, var kapitalbehållningen 
61,848 kr., men uteslutande i lager, hvarigenom föreningen fortfarande
är i saknad af rörelsekapital.  Varor såldes 1888 för 74,059 kr. hvilket var
öfver 7,000 kr. mer än året förut. 


Handarbetets vänner inskränka icke sin verksamhet inom Stockholm, 
utan lemna arbete åt många af allmogens kvinnor som därmed
förtjäna sitt lifsuppehälle.  Det är dock förnämligast i hufvudstaden
som föreningen har sina skickligaste konstväfverskor och där förfärdigas 
hennes flesta broderier.  Föreningen uppmuntrar äfven
mönsterritningar, köper inhemska tecknares mönster och skaffar sig gamla
väfnader och broderier.  Dels själfva, dels genom Tidskrift för hemmet 
ha handarbetets vänner utgifvit mönster och mönsterböcker samt
ett större mönsteralbum.

Med utmärkelse har föreningen deltagit i flere stora utställningar,
såsom i Finland, Norge, Danmark, Nordamerika, Holland, Frankrike,
Storbritannien.  Från verldsutställningen i Paris 1878 hemfördes
guldmedaljen.  På utställningen i Köbenhavn 1888 hade föreningen lysande
framgång.

Samma år deltog föreningen i en mellanfolklig utställning i
Glasgow samt i en svensk i Göteborg och vann erkännande på bägge.

Handarbetets vänner utgöra således en i sitt slag allenastående
förening, som icke är någon välgörenhetsanstalt, ej häller något
företag för egen vinst, utan en praktisk, konstindustriel inrättning med
uppgift att höja det fosterländska handarbetet, att meddela bildade
kvinnor håg och skicklighet att med egna händers verk pryda sina
hem och utveckla sin smak samt att hos andra kvinnor främja arbetslust 
och skicklighet, på samma gång som arbetsförtjänst beredes dem.

För alt detta har fosterlandet i första rummet fru S. Adlersparre att 
tacka.  Vid den fest som Handarbetets vänner gåfvo våren 1887 för
att uttrycka sin erkänsla för henne som då lemnade ordförandeplatsen
i föreningens styrelse erinrades med rätta om hvad medborgarinnan
Sophie Adlersparre uträttat såsom stiftarinna för denna förening,
Tidskrift för hemmet, Fredrika-Bremer-förbundet, Stockholms läsesalong
och mycket mera samt att hon också varit den första som framstält
kvinnans skyldighet vid fosterlandets försvar, hennes värnpligt,
nämligen att i ofredens dagar vårda sjuka och sårade stridsmän. 

***

Bland kvinlig verksamhet i 1880-talets Stockholm intager
Föreningen för sömmerskor en icke obetydande plats, åt minstone till sitt
syftemål, om ock icke ännu till sin utsträckning.  Den föreningen
är också en yttring af det stora kvinnoarbetet som genomgår vår tid,
men som i de flesta fall ännu ej hunnit långt, kanske mest genom
kvinnans egen räddhåga att träda fram i det offentliga, mycket äfven
genom männens motvilja.  Det är icke alla som äro så frimodiga
och så outtröttliga som fru Elisabet Nyström, född Rosenius, stiftarinnan
af i fråga varande förening.  Det är kanske icke så många bland i
ekonomiskt afseende bättre lottade kvinnor, som skänka en tanke åt
sömmerskornas hårda lott.  En sömmerska i Stockholm kan endast
med det ihärdigaste arbete förtjäna så mycket, att hon med knapp
nöd drager sig fram, och kommer sjukdomen, är hon i de flesta fall
redlös.  Många gånger får hon sätta nätterna till för att hinna färdig
den balklädning som en annan kvinna väntar på med så stor otålighet 
utan att tänka på hvilka ansträngningar och umbäranden den
som syr klädningen måste för den skull underkasta sig.  Om också
icke natten alltid användes, sitter sömmerskan dock från tidigt på
morgonen till sena aftonstunden lutad öfver sitt arbete för att förtjäna
sitt knappa dagliga bröd.  Hon vet icke af några förströelser, har
aldrig tid att taga sig en ledig stund, får ej tänka på annat än
att söka göra en annan kvinna så fint utrustad som sällskapslifvet
fordrar.

Då kom fru Nyström och räckte Stockholms sömmerskor en
systerligt hjälpsam hand.  Först och främst måste de vara tryggade
mot nöden under sjukdom, och det skulle de vara icke genom
allmosor, utan åt minstone till en del genom egna ansträngningar.  Fru
Nyström intresserade några andra fruntimmer för saken och genom
deras medverkan samt sömmerskornas egen stiftades en kassa med
syftemål att skaffa fri läkarevård och fria läkemedel, att understödja
de tillfrisknande och lemna lån vid svår ekonomisk förlägenhet.  
Men fru Nyström stannade ej vid detta.  Hon visste att just för att
undvika sjukdomar kan det vara tillräckligt att frisk luft och någon
tids hvila erhållas.  Hon skaffade billiga sommarhem åt de mest
öfveransträngda, liksom hon en gång i veckan under flere år i sitt eget
hem samlade fattiga sömmerskor till vederkvickande samkväm.

Andra människovänliga kvinnor hjälpte henne.  Den outtröttliga
fröken Ellen Key höll små föredrag ett par gånger i månaden,
berättade historiska tilldragelser, skildrade ädla mäns och kvinnors
lifsgärningar.  De andra samlingsaftnarna egnades åt musik eller höll en
präst ett religiöst föredrag eller talade en läkare öfver hälsoläran.  
Det var ett helt arbetareinstitut i mindre skala för kvinnor.

Basaren måste naturligtvis tagas till hjälp.  I Stockholm är basaren
oundviklig, när man skall skaffa medel till något välgörenhetsverk.  
Det är en fåfängans marknad i många afseenden, men som dock kan
mätta hundratals hungriga eller bereda dem ett behöfligt uppehåll
i ansträngningarna, och genom en sådan basar skaffade fru Nyström
och hennes välvilliga medhjälperskor sommarlof åt åtskilliga sjukliga
sömmerskor hvilka i skärgården fingo hemta krafter till nya mödor.

Nu är fru Nyström död — hon afled i Paris i september 1889
— men hennes lifsgärning öfverlefver henne, och de fattiga sömmerskornas 
sak skall, vilja vi hoppas, tagas om hand af andra intelligenta
och människoälskande kvinnor.

***

Sextio fruntimmer och en enda mansperson!  Det var vintern
1887—1888.  Vi befunno oss i några icke synnerligt rymliga rum i
ett af de gamla husen å Helgeandsholmen.  Kvinnoklubbens styrelse
hade sagt till den som skrifver detta: »Kom och se huru vi ha det.»  
Och han kom, sannolikt den förste af sitt kön som fått tillträde till
denna klubb, kanske också den siste, samt blott för en enda gång.  
Men det var tillräckligt för att lära känna hvad klubben vill och huru
det går till på klubbens sammankomster,

Lokalen bestod då af ett samtals- och samlingsrum med piano,
ett läsrum med många, af utgifvarne skänkta tidningar och tidskrifter
samt början till en boksamling, välvilliga förläggares gåfvor, och ett
par serveringsrum.  Kastade man blicken genom fönstret, såg man den
vackra taflan vid Mälarens utlopp.

Klubbledamöterna läste och samtalade.  En liflig stämning rådde.  
En medlem föredrog ett stycke på pianot.  Men så skulle man läsa
något för hela sällskapet och därpå grunda ett meningsutbyte.  En af 
de närvarande föredrog ur Jonas Lies då nya bok »Et Samliv»,
hvarefter man dryftade det i boken behandlade ämnet.  Det hela var
intressant.

Sedan man tillbörligt dryftat hvad man föresatt sig, intogs en enkel,
men smaklig aftonmåltid hvilken lemnades för mycket godt pris, och
efter någon stunds ytterligare sällskapande under glada och lifvande
samtal skildes man åt.  Detta var en samkvämsafton i klubben.  På
vanliga aftnar, ty klubben hålles öppen alla dagar kl. 8 f. m.—11
e. m., förekomma väl enskilda meningsutbyten mellan tidnings- och
bokläsning, musik o. s. v., men icke några allmänna öfverläggningar.

Klubbens syfte skildras i korthet genom följande utdrag ur den
1887 utfärdade inbjudningen.

»De utom hemmen arbetande kvinnornas antal har under senaste tiden
i hög grad ökats.  Denna hastiga tillväxt har helt naturligt framkallat en alt
tydligare splittring i yrkesgrupper.  Bland medelklassens utåt arbetande kvinnor
— och om dessa är här hufvudsakligen fråga — bilda t. ex. lärarinnor vid
högre skolor och folkskolor olika grupper, de vid post, telegraf, telefon, på
bank, kontor eller i praktiska yrken anstälda en hel följd af smågrupper.

Denna delning har obestridligt några fördelar med sig för kvinnan som
yrkesutöfvare, men innebär stora faror för henne som människa: främst ensidighetens 
fara som ju hvarje art af isolering medför.  Därtill kommer att den utåt
arbetande kvinnan alt för ofta saknar ett godt hemlifs trefnad och glädje, liksom
hon af brist på tid och medel endast sparsamt kan njuta af uppfriskande
sällskapslif.  Hennes krets blir trång, hon känner sig ensam och utanför det rikare
lif som rör sig omkring henne.

En sammanslutning mellan olika grupper af kvinnor för utbyte af idéer
och för idkande af ett godt och angenämt kamratlif skulle säkert kraftigt
motverka den påpekade isoleringens faror för intelligens och känsla.» 

I det syftet grundades kvinnoklubben, och närmaste önskningsmålet 
var att ega en rymlig, hemlikt ordnad, egen lokal, dit
medlemmarne kunde under lediga stunder gå för att läsa dagens tidningar,
nyare tidskrifter och annan literatur, idka musik, intaga tillfälliga eller
regelbundna måltider och förfriskningar, göra nya bekantskaper, odla
de gamla, angenämt tillbringa lediga stunder i en tillfälligt eller
afsigtligt sammanförd krets och emellanåt samlas till större samkväm med
föredrag, diskussion och sällskapslif, alt endast för kvinnor.

Då den första lokalen vid Gamla Norrbro visat sig vara icke
nog rymlig, flyttade klubben hösten 1888 till Hamngatan, 18 B, där
det är luftigare, rymligare och bekvämare.  Klubben har där ett
samlingsrum, ett skrif- och läsrum, sal, toalettrum, städerskans rum och
kök, alt till dagligt bruk.  Samkväm anordnas af styrelsen två gånger
i månaden, men dess utom kunna medlemmarne, så ofta de önska,
ställa till enskilda samkväm, hvilket under vintern 1888—1889 
vanligen egde rum hvarje torsdag.  Vid de af styrelsen anordnade
samkvämen utgöres aftonunderhållningen af diskussion eller föredrag,
sång och musik.  Diskussionsämnena äro af olika slag, men röra sig
dock mest om kvinnans skilda arbetsfält, hennes utbildning för olika
yrken o. s. v.  Föredragen ha än skildrat någon historisk personlighet, 
än redogjort för något nyss utkommet arbete, än framstält olika
folkslags seder och bruk, o. s. v.

Klubbens bibliotek, hvilket nu, utom tidskrifter och tidningar,
består af mellan 2 och 300 band, utlånas afgiftsfritt till medlemmar
och är mycket anlitadt.  Servering af mat och förfriskningar
ombestyrdes efter flyttningen till Hamngatan först af en närbelägen
restaurant, men skall nu handhafvas af klubben själf.  Medlemmarnas
antal hösten 1889 uppgick till 175, en god kärntrupp, kring hvilken
otvifvelaktigt alt flera samlas.  Styrelsen består af tolf fruntimmer,
hvilka med nit och omtanke sköta klubbens angelägenheter.  Bland
dem har sekreteraren, fröken Ina Almén, ganska träget arbete.

***

Hvart man vänder blicken i vår tids Stockholm finner man icke
blott en alt lifligare åstundan hos kvinnorna att sluta sig till sammans
och bilda föreningar i vigtiga ändamål, utan ock i allmänhet en
sträfvan att gifva större utsträckning åt den kvinliga verksamheten.  
På välgörenhetsområdet är denna ännu störst, men fältet vidgas
oupphörligt.  Männens fördom mot kvinnornas deltagande i en mängd yrken
och befattningar, från hvilka de förut varit uteslutna, nötes bort alt
mer och mer, och om den ännu icke på länge kanske kan helt och
hållet utrotas, torde felet därtill icke uti ringa mån ligga hos kvinnorna
själfva som hittills varit alt för tillbakadragna för att göra sina
rättigheter gällande och genom uppfostran samt genom åtskilliga andra
omständigheter alt för okunniga om att de också ega skyldigheter
mot samhället hvilka de als icke uppfylla.  Att de nu mera utan
synnerlig förvåning från männens sida samt utan många invändningar
utöfva läkarekonsten och taga plats i skolråden är ett vigtigt steg
framåt som varit slutet af 1880-talet förbehållet att bevittna, men det
är blott en liten början till gemensamhetsarbete i samhällets tjänst,
ett arbete som, i fall det rätt ordnas, aldrig skall hindra kvinnan att
fullfölja sin uppgift i hemmet.

*



XXX.

I Arbetareföreningen och bland socialdemokrater.



Obemärkt vanligtvis af de högre klasserna, framlefde
arbetsklassen sitt lif i gamla Stockholm.  Han
hade sina skrån och ämbetshus, gesällskap och
härbärgen, men alt detta hölls inom lykta dörrar
och kom sällan eller aldrig i beröring med det
öfriga samhället.  Lika instängdt var ock
kroppsarbetarens enskilda lif.  Det var endast stormännen
inom skråen, åldermän och bisittare, som någon gång
läto tala om sig.  Om alla de öfriga var det tyst,
och slägte efter slägte gjorde sitt arbete i stillhet,
fick en knapp arbetslön, kämpade mot fattigdomen,
teg och led eller sökte sin tröst i glaset.  De små arbetsgifvarne,
skråmästarne, hade det föga bättre än deras gesäller och lärlingar,
men, äfven om mästarens tarfliga middagsbord var gemensamt för
dem alla, så var likväl ett djupt svalg mellan borgaren och gesällen,
och den senare hade ingenting att säga i samhället.  Hans kritik af
det »bestående» stannade på härbärget eller krogen.

Närmast efter näringsfrihetens införande på 1840-talet började
förhållandena undergå väsentlig förändring.  Redan före franska
februarirevolutionen rörde arbetarne på sig och fordrade delaktighet
i samhällsrättigheter, och närmast efter revolutionen vardt rörelsen
ännu större.

Bildningscirkeln hade stiftats 1845 och vardt af icke ringa betydelse för
arbetsklassens lyftning åt minstone genom förädlande tidsfördrif.  Men snart 


nöjde man sig icke med hvad denna »cirkel» hade att bjuda.  Arbetarne ville
vinna något äfven på det politiska området, och i den syftningen uppstod i
Stockholm en arbetareförening som drog icke så litet folk från bildningscirkeln,
men innan 1850-talets slut voro så väl det ena som det andra af dessa sällskap
endast minnen af den rörelse som uppstått öfver alt hos arbetsklassen.  En
ny arbetareförening, bildad i slutet af 1850-talet, vardt ej häller långlifvad.

Det var nästan endast sjuk- och begrafningskassor som bildades före 1860,
men dessa hade i allmänhet arbetare till grundläggare och förvaltare, under det
de nyss nämda föreningarna leddes af andra personer, i synnerhet tidningsmän
och andra skriftställare.  Kassorna gälde icke annat än inbördes ekonomiskt
bistånd, och man tycktes tämligen allmänt antaga, att arbetareföreningar med
andra syftemål aldrig skulle i Stockholm få något varaktigt bestånd.

På andra ställen i riket tycktes de dock trifvas, och så väl Göteborg som
Norrköping hade arbetareföreningar med mera allmänt ändamål.  Under den
skandinaviska utställningen i Stockholm 1866 besöktes hufvudstaden af åtskilliga
medlemmar af Norrköpings arbetareförening, hvilka af sällskapet E. & F. (»Enighet
och frihet») inbjödos till ett samkväm å Djurgården.  E. & F. hade bildats redan
1855 af en då inom arbetareklassen mycket bekant person, landtmäteri-auskultanten 
och tidningsmannen T. Bolin, samt skräddaren och tidningsmannen J. E.
Söderstedt och hade visserligen till hufvudmål sjuk- och begrafningshjälp, men
också sträfvande efter borgerlig frihet, hvarför sällskapet sysselsatte sig med
politiska och sociala frågor.  Det utgjorde dock aldrig någon föreningslänk mellan
något större antal arbetare.  Men under samkvämet på Djurgården stadgades
hos smedarbetaren H. Hagerman, vice ordförande i E. & F., och typografen P. G.
Pettersson, sällskapets sekreterare, beslutet att söka bilda en ny arbetareförening i
Stockholm. 

Ej långt därefter, den 19 augusti 1866, samlades sjutton personer
i Hagermans bostad å Kungsholmen och upprättade ett sällskap som
snart antog namnet Stockholms Arbetareförening.  Föreningen gick
stillsamt till väga, och allmänheten tycktes knappt ana hennes tillvaro,
men småningom började man dock tala om den nya föreningen,
fastän icke med synnerligt förtroende, och föreningen sökte alt mera
utvidga sin verksamhet, kanske till och med på alt för många områden.  
Stockholms arbetareförening har, kan man säga, ingripit i hufvudstadens 
kroppsarbetares alla förhållanden, men först och främst har hon
sökt åstadkomma ett fast samband mellan arbetare af alla yrken.  
Den första uppsättningen bestod helt och hållet af kroppsarbetare, 
och dessa ha ock framgent utgjort själfva kärnan och det
vida öfvervägande flertalet af medlemmar.  Men föreningen har bland
sina ledamöter räknat äfven fabrikanter och handtverksmästare,
vetenskapsmän, skriftställare, köpmän samt civile och militäre tjänstemän.  
Det är ett sällskap af olika samhällslager, men där alla ha lika rätt
och skulle således åt minstone närma sig det ideal af samband mellan
olika klasser som hvarje vän af framåtskridande så gärna vill se
förverkligadt, dock tyckes det ännu vara tämligen långt dit.  
Arbetareföreningen har icke bragt den sociala jämlikhetsfrågan mycket framåt.  
Hon har dock åt minstone inom arbetsklassen gjort den kvinliga
ledamoten likberättigad med den manlige, och inträde i föreningen står
öppet för hvarje välfräjdad man och kvinna.

Bland de praktiska medlen till främjande af föreningens syftemål
angafs redan för tjugu år sedan också en handelsrörelse för att
bereda lättnad i lefnadskostnaderna för arbetare samt en spar- och
lånekassa.  Försöket med den först nämda misslyckades.  Tanken på
den senare ledde till förslag om en folklånebank, men förverkligades
endast i en pantlånerörelse som förenades med sjuk- och
begrafningsfonden, hvilken rörelse dock snart upphörde, hvaremot nämda
fond fortfarande utöfvar sin verksamhet.

I föreningens början utgjorde hon ett ganska starkt
sammanhållningsmedel mellan arbetarne, och hvarje söndagsafton samt äfven
någon gång i veckan samlades ledamöterna nästan mangrant, kan man
säga, i föreningslokalen vid Mäster Samuelsgatan och underhöllo sig
med läsning och samspråk, men ju mera ledamöternas antal tillväxte,
dess mera förlorade sammankomsterna i inre förtrolighet, och man
måste vara betänkt på förströelser som kunde tillfredsställa den stora
mängden.

Boksamling hade föreningen fått redan tidigt.  Närmare
upplysningar därom lemnas här ofvan, kap. XVIII, liksom i kap. XX talas
om arbetareföreningens föreläsningar, hvilka började redan under
föreningens första år.  På hösten 1867 bildades en särskild sångkör
af både mans- och kvinnoröster, och 1871 antogs en egen musikkår,
hvarför föreningen kunnat anordna musikaliska soaréer.  Men den
stannade ej vid sådana förströelser.  Under det första årtiondet af
föreningens tillvaro hade hon äfven en teaterafdelning hvilken gaf
sceniska föreställningar.  Dessa upphörde dock innan åttiotalets början.

År 1872 bildades en »diskussionsskola» som hade sammankomster
en eller ett par gånger i månaden, hvarvid alla möjliga ämnen
dryftades och intresset för allmänna frågor väcktes och underhölls.  
Under åtskilliga år på 1870-talet lemnades åt föreningens medlemmar
kostnadsfri undervisning i skönskrifning, aritmetik, bokföring och
svenska språket, men undervisningen upphörde sedermera.  Likaledes var
förhållandet med de gymnastiska öfningar till hvilka gymnastiska
centralinstitutets lokaler kostnadsfritt upplätos och som lika kostnadsfritt
leddes af d. v. löjtnant Balck, men afstannade genom föreningsmedlemmarnes 
bristande intresse.

För främjande af svensk slöjd och handtverksskicklighet har
arbetareföreningen gjort flera bemödanden, och det var äfven denna
förening som gaf upphof åt arbetarebostadsföreningarna, enär de första 
egentliga bostadsföreningarna i Stockholm bildades af ett antal af
föreningens ledamöter.

Arbetareföreningen, som i allmänhet hållet sig fri från socialistiska 
funderingar och ej häller inom sig velat bilda understöds- och
nödhjälpskassor, har dock upprättat en tio-öres-afdelning hvars syftemål
är att genom månatlig inbetalning af 10 öre samla medel för beklädnad 
af fattiga barn och har hvarje år vid jultiden lemnat kläder
åt ett icke ringa antal sådana.  Desslikes har föreningen en sjuk-
och begrafningsfond, och denna bidrog strax efter sitt bildande i
väsentlig mån till föreningens uppblomstring.

Under 1888 betalades 1,836 veckors sjukhjälp efter 8 kr. i veckan, således
14,688 kr. samt 34 stycken begrafningshjälp efter 100 kr. eller 3,400 kr.  
Grundfonden var vid slutet af det året 11,676 kr. och rörliga fonden 7,659 kr.  På
de tjugu år som fonden varit i verksamhet hade då utbetalts 428,920 kr. i sjuk- och 
begrafningshjälp samt omkostnader. 

Ett bland arbetareföreningens förnämsta syften var att medverka
till laglig och medborgerlig frihet, och hon har därför alltid uttalat sig
för utsträckning af politisk och kommunal rösträtt samt till och med
att rösträtt vid val till Andra kammaren måtte, med vanliga undantag,
tillerkännas hvarje svensk medborgare som fylt 21 år.  På senare
tider har dock ett icke obetydligt antal af föreningens medlemmar
anslutit sig till »400 kronors-strecket».  I många andra allmänna
frågor har arbetareföreningen inlagt sitt ord, och bland dem
nykterhetsfrågan, men någon egentlig agitatorisk verksamhet har föreningen
dock icke utvecklat, och den farhåga som hos andra samhällsklasser
uppstått, i synnerhet under föreningens första år, att hon skulle visa
demagogisk natur har alldeles icke besannat sig.  Hon har tvärt om
från mera radikala delar i samhället skylts för att vara alldeles för
undfallande för de maktegande, och det motstånd som under 1880-talet 
uppstått mot föreningen har i synnerhet grundat sig på denna
beskyllning.

Redan från första början var arbetareföreningen betänkt på att
skaffa sig ett eget hus, och samtidigt med föreningens stadgar
uppgjordes också ordning för föreningens »husköpsaktiebolag», som snart
förbyttes till en »husköpsafdelning» inom föreningen.  Men med
bidragen gick det ganska trögt, och nämda afdelning upplöstes redan
i medlet af 1870-talet.  Samtidigt inköptes dock en tomt vid öfre
delen af Malmskilnadsgatan och efter många öfverläggningar, beslut
och motbeslut lades 1880 grunden till en föreningsbyggning hvilken
gjordes färdig på ett par år och invigdes den 29 oktober 1882.

Sedan föreningen fick sitt hus, ha där firats flera fester, bland 
hvilka föreningens vinterhögtidsdag varit hvarje år en kär anledning
till ett gladt samkväm.  Det fins kanske ännu en och annan 
stockholmare af de högre samhällsklasserna som inbillar sig, att en
arbetarefest måste utmärka sig för plägseder som ej träffas i öfriga
sällskapskretsar samt att man där kan göra alldeles egendomliga
iakttagelser.  Detta är dock misstag.  En högtidsdag i arbetareföreningen
skiljer sig icke synnerligen mycket från en sådan dag i hvilket sällskap
som hälst.  Om också fruntimmernas drägter icke äro så dyrbara,
kunna de likväl vara ganska smakfulla, och arbetarens hustru och
döttrar kunna ju ej blott vara lika vackra, utan äfven lika älskvärda
som den fina verldens damer, skulle de förra också visa det på ett
något annorlunda sätt, ofta på ett mera blygt och tillbakadraget.  
Dansen går med lif och lust, och om balkonversationen icke är
kvickare, är den ej häller innehållslösare än på andra baler.

Arbetareföreningens hus.

Omkring 300 personer bruka bevista en sådan fest hvilken
vanligtvis ej börjar förr än klockan mellan nio och tio på aftonen och
fortgår till fram på morgonen.  Åtskilliga personer utom föreningen
äro inbjudna.  Man samlas i stora salen som då är prydd med
vapensköldar och flaggor och där föreningens banér ej saknas.  
Föreningens musikkår utför en festmarsch, hvarefter ordföranden
uppträder i talarestolen och håller ett hälsningstal.  Därpå afsjunges en
sång, och sedan den slutats, läser sekreteraren upp årsberättelsen,
hvarefter åter gifves både instrumental- och vokalmusik samt någon
af föreningen kanske föredrager ett deklamationsnummer.

Någon gemensam aftonmåltid intages icke, och föreningen samlas 
icke kring några bålar, men det händer att föreningens styrelse
jämte de inbjudne i ett särskildt rum intaga förfriskningar
hvarvid ordföranden föreslår en skål för gästerne.  Någon af dessa
svarar naturligtvis på skålen, och det har händt, att det varit
polismästaren som åtagit sig detta och begagnat tillfället att tacka
föreningen för det kloka, lugna och sansade sätt hvarpå hon uppträdt i
så väl yttre som inre afseende.  Så ropar talaren ett lefve för
föreningen, och så hurrar man.  Sedermera hånas föreningen af sina
motståndare för att hon visar sig artig mot myndigheterna och
bemötes artigt tillbaka.  Föreningen är naturligtvis en förrädare mot
folkets sak, heter det, och förtjänar ej mera arbetarnes förtroende.  
Men det hindrar icke, att föreningen dansar och har roligt.

Arbetareföreningen har alltid haft motståndare, först och främst
inom de högre klasserna, där man fruktar
för kroppsarbetarens själfständiga uppträdande 
samt finner dels onödigt, dels skadligt, 
att han söker skaffa sig någon bildning;
men motstånd har visat sig också bland
arbetarne själfve och i synnerhet hos
personer som önskat vara deras ledare.  Dessa
ha ofta sökt göra föreningens sträfvanden
misstänkta och bland annat klagat öfver att
hon icke nog verksamt ingripit i politiska
frågor samt fram för alt nöjt sig att yrka
mindre genomgripande förändringar, då vida
kraftigare medel borde ha föredragits.  Sådana
anklagelser ha under senare hälften af 1880-talet förnummits alt
starkare och orsakat att arbetareföreningen nu mera icke har samma
betydelse som vid årtiondets början.

H. Hagerman.

Under det den såsom mångårig riksdagsman för Stockholm i
Andra kammaren och fortfarande såsom stadsfullmäktig kände och
aktade smeden, nu mera fabrikören H. Hagerman var föreningens
ordförande och under tolf år vakade öfver denna sin skapelses hälsa
och lif, växte ledamotsantalet oupphörligt och uppgick slutligen till
bort åt 5,000.  Sin betydande utveckling hade föreningen i väsentlig
mån sjuk- och begrafningshjälpsfonden att tacka, men en sådan fond
finner man nu mera ej tillräcklig för arbetarens välbefinnande.  Han
skall ej vänta på sjukdom och död för att han och hans efterlefvande 
familj må erhålla någon lindring i de dagliga bekymren.  
Arbetareföreningen gör icke hvad den borde göra, heter det bland
arbetarne, för att få något inflytande på de politiska frågornas afgörande 
och den gör ej häller tillräckligt för att förbättra arbetarnes
ekonomiska ställning.

Under trycket af dessa anklagelser har föreningen gått betydligt till baka
i afseende på ledamotsantal.  Då detta i medlet af 1870-talet visade ofvan nämda
höga siffra, var vid slutet af 1888 antalet 1,719.  I ledamotsafgifter erlades sist
nämda år 3,593 kr., men med hyresafkastningen m. m. steg inkomsterna till något
öfver 27,000 kr.  För de af arbetarne så föga besökta föreläsningarna uppbär
föreningen bidrag af Stockholms stad på 3,000 kr. och af staten 1,500, men då det
i och för sig ganska måttliga arvodet till föreläsarne uppgick till nära 3,000 kr.
och föreningen anser sig böra beräkna hyra för lokalen med gas efter 25 kr.
hvarje gång, så gör föreningen på dessa föreläsningar en förlust af 1,423 kr.  
Föreningens hus är upptaget till ett värde af 210,000 kr., och hennes
kapitalbehållning upptages till 94,636 kr.

Arbetareföreningens ordförande ha varit ofvan nämde H. Hagerman,
konstförvandten J. A. Hallberg; smeden och husegaren, riksdagsmannen G. Ericsson,
typografen S. Linge, målaremästaren J. Håkansson och 1889 åter G. Ericsson. 

***

En vårafton 1883 satt man i arbetareföreningen och talade om
nykterhetssaken och arbetarnes ekonomiska ställning.  Det var ej
första gången som nykterhetssaken behandlades.  Vid flere tillfällen
har föreningen uttalat sig för en förnuftig och praktisk nykterhetsrörelse, 
men också förkastat alla tvångsåtgärder i det afseendet samt
till och med ogillat, att den som på gatan påträffas öfverlastad
fängslas och bötfälles.  Men ofvan nämda afton gick man längre.  Man
tillsatte en komité af femton arbetare ur olika yrken som skulle
föreslå åtgärder mot missbruket af spritdrycker och därjemte uppgöra
plan till bildande af konsumtionsföreningar.

Detta var början till den »ringrörelse» af hvilken arbetarne
och många af deras vänner väntat sig en hel omhvälfning i de
fattigare klassernas lefnadsförhållanden.  Konsumtionskrediten skulle
helt och hållet afskaffas.  Man skulle endast köpa kontant och
använda alla medel för att nedtvinga lefnadskostnaderna.  Förverkligandet 
af sådana planer fordrade penningar, och dem erbjöd hr L.
O. Smith, en af årtiondets mest verksamme affärsmän, men han ville
öfvertaga ledningen af hela verksamheten hvilken i sin början tycktes
icke så mycket gå ut på att minska förbrukningen af starka drycker
som att öfverflytta försäljningen från utskänkningsbolagets försäljningsställen 
till dess medtäflares.  Emellertid vann rörelsen i sin helhet stort
deltagande bland arbetarne, och i »Arbetarnes ring» inskrefvos omkring
19,000 personer.  Dessa indelades i tjugu ringar med hvar sin styrelse
af fem personer, af hvilka en utsågs af hvarje ring att företräda denna 
i en centralstyrelse som från oktober 1883 träffade aftal med åtskilliga
bodhandlande i olika stadsdelar att till ringens ledamöter lemna
lifsförnödenheter till nedsatt pris.

Många arbetare trodde otvifvelaktigt sig nu ha funnit lösningen
af den »sociala frågan», och ansträngningarna för att uppnå ett lyckligt 
mål voro båda uppriktiga och kraftiga, men så stora svårigheter
uppstodo, att alt sammans snart gick öfver ända.  Då arbetareringens 
förläggare ansåg sig icke längre böra lemna något understöd,
upprättade centralstyrelsen en egen affär och öppnade två handelsbodar, 
en på Norr och en på Söder, men innan utgången af 1884
var det slut med hela den verksamheten.

Då bildades »Aktiebolaget arbetarnes ring» med ett aktiekapital
af 100,000 kr. i serien A. som tecknades helt och hållet af L. O.
Smith och inbetaldes dels kontant, dels med ett till 50,000 kr.
uppskattadt ångkök som han öppnat på Kungsholmen.  Serien B. bestod
af aktier å 5 kr. som tecknades af arbetare, delade i tre grupper
efter olika stadsdelar.  Hvarje grupp hade sin handelsbod, och varorna
togos från bolagets hufvudupplag.

Vid bildandet af aktiebolaget »Arbetarnes ring» stod sällskapet
med samma namn dock kvar.  Det hade 1883 fått af byggmästaren
C. E. Westin en donation på 10,000 kr. såsom grundplåt för en
pensionskassa för ålderstigne arbetare.  Stadgarne för denna kassa
antogos i slutet af 1886, och därmed ombildades det äldre sällskapet
till »Pensionskassan arbetarnes ring».

Redan våren 1886 upplöstes aktiebolaget, och de tre grupperna
ombildades till själfständiga bolag som icke hade något gemensamt med
»ringen».  Af hela den stora ringrörelsen, hvilken en tid så lifligt
intresserade Stockholms arbetare och alla som känna deltagande för
hvarje försök till en praktisk lösning af »arbetarefrågan», fans
således ingenting annat kvar än en helt vanlig pensionskassa samt den
1883 grundade Arbetareringens bank, hvilken visserligen hade till
»ursprunglig uppgift att bidraga till nedsättande af kostnaden för
arbetarnes lifsförnödenheter, därigenom att hvarje aktieegare i banken
berättigades till rabatt på de varor som köptes i de af banken
förhyrda handelsbodar, men som nu mera icke är annat än en vanlig
bank, hvilken diskonterar och lemnar lån åt hvilken som hälst, när
banken anser honom vederhäftig.  Det enda hvarigenom denna bank
skiljer sig från öfriga bankinrättningar i Stockholm är att den har en
pantlåneafdelning, med två lånekontor, som dock väl kommer hvilken
behöfvande som hälst till gagn, blott antaglig pant erbjudes.

***


Arbetarnes sammanslutning leder icke till något mål, om den
icke sker i uteslutande kristlig anda — heter det från de troende i
samhället.  Därför upprättades Kristna arbetareföreningen, hvilken
tänkt köpa en tomt och uppföra ett arbetarehotell.  Frågan har lifligt
dryftats inom föreningen, och bland annat har föreslagits, att
föreningen skulle med de samlade medlen gå i kompaniskap med kristna
ynglingaföreningen, hvilken också tänkt på att upprätta ett
arbetarehotell, men frågan tyckes ännu ej vara afgjord.

Kristna arbetareföreningen uträttar icke mer än gamla
Arbetareföreningen, säger ett annat parti som uppträdt och vunnit utbredning
under 1880-talet.  Inga föreningar af det slaget kunna hjälpa
arbetarne, lika litet som samhället kan ha någon nytta af den offentliga
fattigvården och den enskilda barmhärtigheten.  Alt detta måste
afskaffas.  Den skyddslagstiftning på hvilken man bjudit den svenske
arbetaren är ej häller annat än ett svek, hvarmed de egendomsbesittande 
klasserna försöka öfvertyga arbetarne om sina välvilliga
tänkesätt och besvärja proletariatets växande missnöje.

Det är hvad socialisterna säga.  Låt oss en sommarsöndag gå
ut och höra på dem i naturens sköte!  De samlas t. ex. vid
Ladugårdslands tull.  Den ena röda fanan efter den andra vecklas ut.  
Det är fackföreningarnes fanor.  Man pratar och glammar och ser
visst icke grym ut.  De som samla sig kring fanorna äro alla
välklädda män och kvinnor.  Barnen följa också med.  Det hela ger
en glad och treflig anblick.  Det är ett hyggligt lustparti, upplifvande
och lockande.

Så sätter man sig i gång med fanor och musik i spetsen, svänger 
in på Ladugårdsgärdet, men följer stadens gränslinie.  Inom den
linien vågar man sig icke.  Det har polisen förbjudit.  Öfver det
förbudet gör man sig lustig i de täta leden, och man skämtar öfver
den välfödde kommissarien som marscherar i främsta ledet, liksom
vore han en af anförarne, men man förolämpar honom icke.  Han
kan gå ganska trygg bland dessa fiender till det närvarande
samhället, äfven om han icke hade i sitt granskap en och annan
poliskonstapel.  Här och där sticker en pickelhufva upp, och så synas
kanske äfven ett par polismän till häst.  Någon stor polisstyrka ser
man dock ej till.

Tramp, tramp!  Det är arbetarebataljonerna som gå anständigt
framåt i landsvägsdammet i det glada solljuset.  Snart lemna de
Vallhallavägen och svänga upp i skogsbacken mellan Sofiahemmet
och Rimbobanans station.

Här är Lill-Jans!  Hit gingo deras fäder — icke deras kanske,
ty flertalet af dessa arbetare är icke »barnfödt» i Stockholm, men 
våra, vi äkta stockholmares, och då dracks färsköl och åts våfflor
mellan att man sprang sista paret ut eller sjöng en stump till gitarren,
till citran för ännu längre sedan.  Det var en stilla idyll i gröngräset
på andra sidan Tyskbagarebärgen.  Det var gamla Stockholms
söndagsnöje, långt från stadens trånga gator.  Nu ser det annorlunda ut
här.  Nu gå breda stadsgator ända hit ut i skogsbrynet.  Nu brusar
lokomotivet strax bredvid.  Nu ligga här kaserner och sjukhem.  
De gamla bärgen äro åtminstone på denna plats jämnade med jorden.  
Färsköl känner man ej till.  Gitarren är försvunnen.  Men nog
händer det, att man springer sista paret ut, att man dukar upp
matsäcken mellan polisens hästar och den rödklädda talarestolen, och
att folklifvet yttrar sig i gladt mellanspel mellan ett tal af Branting
och ett af Palm.  Folkmötena vid Lill-Jans, d. v. s. där Lill-Jans
små kojor fordom stodo, kunna vara
lika muntra nu som för femtio och
hundra år sedan, fastän de nu äro
»organiserade» och fordom voro fria yttringar
endast af stockholmarens behof att andas
frisk luft och få sig en munter dag.

I en halfkrets framför talarestolen
planteras de röda fanorna.  Mötesanordnarne 
samlas närmast tribunen.  Snart
ses en af ledarne stiga upp i denna och
göra något meddelande.  Deltagarne slå
sig ned i skogen eller skocka sig
bredvid fanorna.  Man tyckes icke så noga
gifva akt på talaren.  Han försvinner
ur tribunen och efterträdes snart af en
annan.  Det går ett sorl genom massorna, Man ser ett ungdomligt
öppet ansigte.

Hj. Branting.

»Branting, Branting!» höres öfver alt.  Talaren upphäfver sin röst,
en klar och stark stämma med ett ganska behagligt uttryck, ett flärdlöst, 
i formen godt föredrag, utan synnerlig skärpa och ingenting som
fanatiserar hopen, men söker öfvertyga.  Fanatismen gömmes till dess
talaren får pennan i hand.  I talarestolen är Hjalmar Branting, liksom
i umgängeslifvet, vanligtvis måttfull, till och med blygsam.  Men han
förstår att fängsla uppmärksamheten och har, kan man säga,
åhörarne i sin hand.  Han är den bildade mannen, i kunskaper och
förmåga öfverträffande dem som höra på honom, och han förstår
att använda denna öfverlägsenhet.

Hans tal afbrytes ofta af bifallsrop, och då han slutat, genljuder
skogen af partianhängarnes högljudda belåtenhet, hvilken nog också 
tränger öfver balkongerna in i de fina våningarna vid Valhallavägen
och Engelbrektsgatan.

Hvad har han då sagt?  Han har talat om det som kallas
århundradets stora, frigörande tanke, om den förtrampade arbetsklassens
evangelium, socialismen, eller kanske behandlat något mycket mera
praktiskt ämne, t. ex. rösträttsfrågan eller den normala arbetsdagen
o. s. v.  Han talar öfver hvilket ämne som hälst med samma talang.

Men när han under det starka bifallsdånet lemnat talarestolen,
synes där en annan af ledarne, en ytterst liflig man med kvicka,
spelande ögon i det skäggomkransade ansigtet.  Så snart samligen
fått sigte på honom, höras belåtna uttryck.  Man ser mycket nöjd
ut och väntar sig otvifvelaktigt något roligt.

Han i talarestolen är August Palm, den svenska socialismens
rolighetsminister, men såsom sådan mycket användbar för partiets
syften.  Socialisterne höra med aktning på Branting, den egentlige
anföraren, som talar så allvarliga ord, men med riktig förtjusning
på Palm som berättar så lustiga historier och drifver så obarmhärtigt
med hela det gamla samhället, kanske mest med polisen.  Skrattsalvorna 
följa tätt på hvarandra, under det Palm står i talarestolen.

Sedan komma åtskillige andre talare, mindre allvarlige och
formfulländade än Branting och icke på långt när så rolige som
Palm, men kanske så mycket lifligare och mera lidelsefulle.

Är mötet sammankalladt för något visst ändamål, hvilket vanligtvis 
är fallet, äfven om det ändamålet skulle vara något sökt, fattas
alltid en »resolution», hvilket i de flesta fall går till på ett ej häller vid
andra sammankomster och folkmöten obrukligt sätt, att förslag till
beslut uppsättes af ett par bland ledarne och utan vidare omständigheter
bifalles af mötet, hvars allra flesta deltagare kanske knapt fattat
innehållet, när det i hast upplästs.  Sedermera heter det dock, att
beslutet fattats af så och så många tusen personer.

Huru många personer egentligen deltaga i socialistmötena vid
Lill-Jans är svårt att uppgifva.  Att antalet af närvarande stundom
uppgår till flere tusen är obestridligt, men huru vida alla äro
socialister, torde vara ovisst.  Mer eller mindre socialistisk anstrykning
har hela kroppsarbetareklassen i Stockholm i senare delen af
1880-talet, d. v. s. att den lider af det tryck som onekligen hvilar på
arbetaren, längtar efter att frigöra sig och har några vanligtvis mycket
orediga föreställningar om huru en sådan frigörelse skall kunna ske.  
Men därifrån och till svärjande af socialismens fana är steget ofta
ganska stort.  Visst är, att en icke obetydlig del af dem som infinna
sig vid Lill-Jans en sommarsöndag gått dit för att förströ sig under
hvilodagen, och folklifvet i skogen vittnar icke om annat än begär 


Socialistmöte vid Lill-Jans.
Originalteckning af V. Andrén.
att roa sig.  I det programmet ingår otvifvelaktigt också åstundan
att höra »mäster Palm».

Under den oblida årstiden hållas socialistsammankomsterna nu
mera i n:o 12 Tunnelgatan, i Murarefackföreningens lokal, en föga
rymlig och ytterst enkel sal.  Där kan man få höra hr Brantings
eleganta föredrag, hr Palms komiska framställningar, hr Sterkys
historiska skildring, t. ex. af pariskommunen 1871, tillämpande en högst
egendomlig historisk metod, hr Janhekts våldsamma utfall mot det nu
varande samhället m. m. och man kan få se ett par hundra mycket
stillsamma, ordentligt klädda och i sitt uppförande högst aktningsvärda 
arbetare med kvinnor och barn hvilka andäktigt lyssna till hvad
som förkunnas från talarestolen.  Mellan föredragen låter sångföreningen
ofta höra sig.  Om man undantager ett och annat våldsamt utbrott,
så tillgår alt fogligt och städadt.

Hela den socialistiska rörelsen i Stockholm, liksom för öfrigt på
andra ställen i Sverige, är hit inflyttad från utlandet, men har nog
tillräcklig grund äfven utan all främmande inverkan.  Det är en del,
och den mest betydande delen, af de sträfvanden som i synnerhet
under 1880-talet pågått inom alla lands arbetsklass för att uppnå en
förbättrad ekonomisk ställning.  Ringrörelsen var en annan del af
denna sträfvan.  Strejkerna höra äfven dit, om också mera tillfälliga.  
Fackföreningarna äro därmed på det närmaste förbundna.

Redan i början af årtiondet gåfvo några stora arbetsinställningar fart åt
socialistiska sträfvanden.  Sommaren 1881 instälde största delen af stensprängare
grundläggare, jordschaktare, murare och andra utarbetare sina arbeten och höllo
möten vid Lill-Jans.  Den strejken upphörde visserligen rätt snart, men
verkningarna voro betydelsefulla för hela arbetarerörelsen, ty under de då hållna
mötena gafs det egentliga uppslaget till fackföreningarna.

Nästan samtidigt hade också utbrutit strejk bland trävaruarbetarne, och den
vardt af längre varaktighet.  På ett talrikt besökt möte vid Lill-Jans tillsattes
en strejk-komité hvilken öfvertog ledningen och gaf sitt till- eller afstyrkande
af de strejkandes alla fordringar.  Dessa gingo hufvudsakligen ut på en normal
arbetstid af 10 timmar för dag eller 60 i veckan, 50 proc. förhöjning å aflöning
för alt öfvertidsarbete samt 20 proc. förhöjning för så väl timm- som styckarbete.

Denna arbetsinställning fortfor ända till oktober samma år.  Några hade
vunnit på den, andra icke, men den kostade arbetarne ganska stora summor.  
I strejkkassan hade influtit omkring 6,000 kr. som i det närmaste förbrukades.  
Sedermera ha under årtiondet flere olika strejker förekommit, men det var
dessa första som voro af största betydelsen.  Bland de lyckligaste voro
skräddararbetarnes 1883 och plåtslagararbetarnes 1884.

Stockholmsstrejkerna ha varit af ganska fredlig beskaffenhet och de
strejkande ha iakttagit ett godt uppförande.  Med undantag af strejken 1881 af
utarbetarne, har något försök att med våld förmå till deltagande ej förekommit.

Redan vid de första strejkerna ha arbetarne trott sig komma till insigt
om, att Arbetareföreningen i sådana fall ej vore dem till någon nytta, och det 


är i synnerhet från den tiden som nämda förening förlorat sitt inflytande.  Man
började i stället förena sig efter yrken eller »fack», och ombud för hvarje yrke
skulle ha till uppgift att ordna förhållandet mellan yrkets utöfvare inbördes samt
mellan dessa och andra personer.  Några »föreningar» bland dem som ega
gemensamma intressen funnos visserligen redan förut, såsom bokbinderiarbetareföreningen 
från 1872, tapetserareföreningen och maskinarbetareföreningen från
1876 samt träarbetareföreningen och ornamentsbildhuggareföreningen från 1880,
för att icke tala om typografiska föreningen ända från 1846, men fackföreningar
i egentlig mening uppstodo dock först efter strejkerna 1881, och innan årtiondets
slut ha de ökat sig så, att de nu omfatta alla yrken.

Fackföreningarna fingo inbördes sammanhang genom en arbetarekomité
som förskrifver sig från 1882, men mycket split har rådt mellan de socialistiska
och icke socialistiska elementen inom dessa föreningar, fastän socialismen
slutligen tycks ha fått öfverhand.

Den stockholmska socialismen, som kanske borde kallas den stockholmska
afdelningen af verldssocialismen, torde kunna som sin födelsedag räkna annan
dag jul 1881, då skräddaren August Palm uppträdde på ett möte och på sin då
mycket dåliga, i Holstein och Danmark bortskämda, men med lustiga
vändningar och fyndiga infall späckade sydsvenska vann många arbetare för
socialismens sak.  Ett möte redan ett par veckor därefter, sammankalladt af flere
ansedda arbetare, sökte visserligen bekämpa de nya lärorna och stämplade dem
såsom oförenliga med våra förhållanden, men de socialistiska fröna voro utsådda
och ha sedan dess skjutit upp i en växtlighet som icke kan förbises, äfven om
man ej tror på, att den skall bära frukt.

År 1884 bildades en socialdemokratisk klubb som innan årets slut räknade
ett par hundra medlemmar och året därpå antog namn af Stockholms
socialdemokratiska förening, hvilken fortfarande är den som under de ofvan nämda
partimännens ledning i sig innefattar hela den socialistiska rörelsen i hufvudstaden.  
Från år 1885 räknar också tidningen Socialdemokraten sin tillvaro. 

En sanskyldig socialdemokrat är i Stockholm, liksom på öfriga
platser, på det rena med, att »själfhjälp», sådan den framställes af
nationalekonomerna, icke är annat än »själfbedrägeri».  Ingenting 
annat hjälper, säger han, än att staten öfvertager produktionen
och att det närvarande samhället fullkomligt omskapas.  Huru detta
skall tillgå har han svårare att uppgifva.  Det positiva är icke hans
starka sida, men i kritiken af det närvarande samhällets brister är
han ej sällan ganska träffande, och då kan det vara både nöjsamt
och nyttigt att höra honom.

Det tjänar till ingenting att lappa de närvarande förhållandena,
förklara våra socialdemokrater, men likväl kunna de arbeta gemensamt 
med det frisinnade partiet för införande af allmän rösträtt.  
Den skyddslagstiftning man velat bjuda den svenske arbetaren förkasta
de däremot.  Enligt deras fordringar måste en verksam skyddslagstiftning 
åtminstone upptaga 8 timmars »maximalarbetsdag» samt en
»minimilön» som till det minsta försäkrar en dräglig tillvaro åt den
som »frambringar alt i samhället».  Den måste ock förbjuda alt 
natt- och söndagsarbete samt arbete af barn under 14 år, med flere
ganska riktiga bestämmelser. 

Ämna Stockholms socialister gå våldsamt tillväga?  Visst icke,
förklara de, utan tvärt om söka förebygga obetänksamma, våldsamma
utbrott af folkets missnöje — men »skulle de styrandes blindhet och
egoism frammana den våldsamma revolutionen som förtviflans
själfhjälp», är, tillägga de, deras plats gifven och de »redo att göra alt
för att åt folket eröfra och bevara så värdefulla frukter som möjligt
af striden, på det att deras offer ej må ha skett förgäfves.»

Hvad som icke kan nekas är, att tillståndet i Stockholm mellan
arbetsgifvare och arbetstagare ingalunda är så tillfredsställande som
kunde önskas.  Vår hufvudstad har under 1880-talet i äfven det
afseendet utvecklat sig till en storstad, där patroner och arbetare stå
på olika sidor, misstänksamt iakttagande hvarandras rörelser, och
felet torde icke uteslutande finnas på endast den ena sidan.  Om
strejkerna aflupit fredligt, ha de dock kvarlemnat ovilja på båda
hållen.  Att socialisterna göra alt hvad de förmå för att underblåsa
oviljan, är också obestridligt, liksom att fackföreningarna i sina mer
eller mindre socialistiska sträfvanden ställa sig i bestämd motsats,
ej sällan fiendtlighet, till arbetsgifvarne.  Årtiondet har hunnit ganska
långt i det afseendet, och det är en märkbar skilnad mellan den
stockholmska arbetsklassens fordringar 1880 och 1889.  Det är också
skilnad, det måste medgifvas, mellan en kroppsarbetares hyfsning i
våra dagar och för ett par årtionden sedan, till och med endast för
ett tiotal tillbaka, och detta kan gifva arbetarne rätt att öka sina
fordringar samt att underhandla med arbetsgifvarne såsom med dem
likstälde.

*



XXXI.

Bland ordensbröder, goodtemplare och frälsningssoldater.



B. B. sammanträder allmänt lördagen 
den 14 ...  N. C. allmänt
måndagen den 16 ...  N. F. 
sammanträder till J. L. söndagen den
15, N:o 3 kl. 1, N:o 2 kl. 2 och
allmänt kl. 3 e. m. ...  S:t E.
N:o 3 sammanträder i dag kl. ½ 6 e. m. ...  R. W. kallas till extra
sammanträde å källaren Berzelius ...  F. F. sammankallas till
söndagen, biljetter lösas hos Putte ...  Lj. B., allmänt sammanträde
tisdagen kl. 8 e. m. ...  S. S. femte graden tisdagen, auktion med
dans ...  D. G. W. första graden måndagen ...  S. H. T. — P. o.
B. och högre grader nästa lördag kl. 4 e. m.  H. K. kl. 3 e. m. ...  
N. B fjärde grad (bröderne), nästa tisdag kl. 8 e. m. ...  Hornet
sammanträder hvarje måndag.

Så lyda kanske blott en enda dags annonser i morgontidningarna
om de »hemliga sällskapens» sammanträden.  Alla dessa begynnelsebokstäfver 
beteckna ett sådant sällskap, och den, som ej är medlem
af sällskapet, vet vanligtvis icke, hvad bokstäfverna betyda.  Man
gissar, att Lj. B. beteckna »Ljusets bröder», liksom man har mer
än förmodan om, att St. E. är en afdelning af frimurareordens »St.
Johannesloge» och betyder Sankt Erik, att N. F. skall vara »Nordiska 
första», likaledes en afdelning af samma loge, samt att N. C. är
St. Andreas skotska loge, här kallad »Nordiska cirkeln».

S. H. T. är också ett tämligen kändt märke, som icke betecknar 
något frimuraresällskap, och får man se bokstäfverna P. B., så
är man alldeles viss på, att de angifva det ännu mera kända gamla 
»Par Bricoll».  Men de flesta hålla sig i ett ogenomträngligt mörker,
som genomskådas af endast den som upptages i det eller det
sällskapet och själf varder ordensbroder, kanske till och med »klart
skinande».

Ett sällskap är så hemlighetsfullt, att det icke ens vågar förtro
sig åt bokstäfver, utan använder en punkt och två streck, alla tre
feta och svarta.  Den annonsen ser ut så här:



sammanträder allmänt lördagen kl. 8 e. m.

Tjänstgörande och recipiender kl. ½ 8.

Äldre kallelser gälla.

Oaktadt all hemlighetsfullhet, vet dock flertalet stockholmare nu
mera, att den svarta punkten med de två strecken beteckna sällskapet 
W6, men där står man åter inför en mystèr.

Mindre ljusskygga i sina tillkännagifvanden, men lika hemlighetsfulla 
mot alla, som stå utanför sällskapet, äro Timmermansorden,
Svea-orden, Neptuni-orden, Linnéa, Hvita liljan m. fl.

Utan fara att begå misstag, torde man kunna påstå, att hvar
afton under nio månader af året hålla minst ett halft dussin
»hemliga sällskap» sina sammankomster i Stockholm samt att detta antal
mången gång ökas till det dubbla och tredubbla — och likväl är
detta hemliga sällskapande eller dessa, såsom de också kallas,
ordenssällskap icke fullt så eftersökta som ännu för ett par årtionden sedan.  
Emellertid kvarstår tillräckligt mycket för att utgöra något
egendomligt för äfven 1880-talets Stockholm.

Stockholmaren är fortfarande sällskaplig och vill gärna roa sig,
men under sina nöjen glömmer han icke, att det fins människor som
ej blott äro uteslutna från hvarje förströelse, utan äfven sakna det
nödvändigaste för lifvets uppehälle.  Han förenar därför ofta med
sina nöjen ett välgörande ändamål, och på den grunden har en
stor del af våra ordenssällskap uppstått.  Man skulle kunna indela
sådana stockholmssällskap i dem som verka uteslutande för välgörenhet, 
dem som äro egnade uteslutande åt nöjen och dem som ha till
ändamål båda delarne.  De senaste äro onekligen de talrikaste.

Men därtill har åtminstone förr kommit en stark benägenhet för
det hemlighetsfulla, under hvars inflytande stockholmaren med all sin
lefnadslust länge funnit sig.  Därför ha sällskap af alla de tre nämda
slagen ofta omgifvits af en mystisk slöja, hvilken gjort dem så mycket 
mera eftersökta.

Rikast på mysticism var Gustaf den tredjes tid, och från den
tiden har smaken fortplantat sig till våra dagar, men nu synes den 
verkligen börja förlora sitt välde.  Vi finna oss onekligen på en
öfvergångspunkt, och 1880-talet slutar ingalunda med samma »hocus
pocus» i källrar och på begrafningsplatser samt i ordenssällskapens salar
som det föregående århundradet, då Björnram manade fram spöken
för hertig Karl och Reuterholm, och undergöraren Ulfklou bedref sitt
spel med den förnäma verlden.  Vår tids »spiritism» går åtminstone
på ett annat sätt till väga, och bland »glada ordensbröder» trifs
den icke.

Af Stockholms ordenssällskap på 1880-talet härstamma några
från förra århundradet, och det är i dem som de hemlighetsfulla
ceremonierna naturligtvis bäst bibehållas.  För att icke tala om
Frimurareorden, hvars högsta grad genom mystisk transsubstantiation öfvergår 
i en af rikets riddareordnar, så leda både Coldinu-orden och
Timmermans-orden samt Svea-orden och Neptuni-orden sina anor
från sjuttonhundratalet.  De två första af dessa äro onekligen de
högtidligaste samt gamla bofasta stockholmare med hvar sitt stora hus,
den förra å »Piperska muren» på Kungsholmen, den senare å Eriksberg 
ofvanför Träskängen, med stort område, som för icke så länge
sedan låg i en af stadens utkanter, men nu i en ganska central och
liflig trakt, invid Östermalms många palats å ena sidan samt spårvägarnes
hufvudknut å den andra.

Svea-orden är icke fullt så förnäm, men har långt flera
ledamöter och roar sig mycket mera.  Om dess, liksom de ofvan nämda
ordnarnes samt Neptuni-ordens, uppkomst upplyser »Gamla Stockholm».  
I en uppgift om Svea-orden finner man ändamålet helt naivt
angifvet vara »att upplifva minnet af våra förfäder, de gamle Svear,
och framställa lefvande bilder af deras offentliga och enskilda lif,
hvaribland äfven ingår kunskapen om den gamla runskriften».  Af ordens
högtidsdagar är midvinterfesten nu mera otvifvelaktigt den präktigaste,
men i äldre tider var sommarhögtidsfesten en riktig folkfest för hela
Stockholm.  Nu för tiden nöjer orden sig med mera enskilda
sommarceremonier, äfven nattetid.  Det händer, att sextio eller sjuttio
bröder af högre grader en sen sommarafton gå om bord på en
särskildt hyrd ångbåt som forslar sällskapet långt ut i skärgården.  Där
firas ordensmysterierna under bar himmel på någon holme, och sjunde
graden tilldelas de därtill värdiga.  Sedan ceremonierna afslutats i den
ljumma sommarnattens ljusdunkel, intager sällskapet »sexa» långt
efter midnatt och återkommer till staden fram på morgonen.  Något
sådant är onekligen betecknande för nya Stockholm, men har bra
starkt tycke af det gamla.

Neptuni-ordens ändamål är i främsta rummet att understödja
behöfvande sjömän samt deras enkor och barn.  Af sällskapets ganska 
stora fond utdelas hvart år hjälp åt flere hundra personer.  Ehuru
denna orden är stiftad af sjökaptener och har nyss nämda ändamål,
bestå dess medlemmar dock icke uteslutande af sjöfarande.  Den af
bröderne som under en lång följd af år hållit »parentation» öfver
aflidna ledamöter är ett blott stundom sjöfarande krigsråd, kändt för
öfrigt i Stockholms alla glada kretsar.

De nu nämda ordenssällskapen äro icke glada, endast högtidliga,
och ceremonierna tagas sannolikt på fullt allvar af ledamöterne, som
höra till ganska olika samhällsklasser, från rikets högsta ämbetsmän
till småhandtverkare och bodhandlande.  Mindre betydande, men lika
högtidliga sällskap äro kanske icke så »blandade» i samhällsställning,
men där blandningen förefaller nästan oinskränkt, det är i det glada
Par Bricoll.  Där träffas för öfrigt icke blott det glada, utan också
det konstnärliga, lärda och vetenskapliga Stockholm vid sidan af
statens högre ämbetsmän och hvad som är mest framstående i finansens,
handelns och industriens verld, medlemmar af rikets högsta aristokrati
och af småborgarnes klass — alt slags folk, utom hvad vanligtvis
menas med kroppsarbetare.  Men egentligen fins väl icke något direkt
förbud mot en arbetares upptagande i P. B., fastän de aldrig där
förekomma, hvilket nog har sin orsak mest i medellöshet, men äfven
i den stora skilnad mellan »bättre» och »sämre» folk som oaktadt
alt framåtskridande ännu finnes i nya Stockholm.  Den skilnaden
utplånas icke genom gamla ordenssällskap, knapt genom nya föreningar,
endast genom stigande bildning å båda hållen, en bildning som höjer
den som ännu kallas »sämre» och lär de s. k. »bättre» att de i
själfva verket ingalunda äro bättre än öfriga samhällsmedlemmar.

Från att vara ett uteslutande roande, parodierande och rent
bacchanaliskt sällskap, vardt P. B. småningom, kanske mest genom Karl
XIII:s inflytande, i de högre graderna något annat och tycktes själf
ställa sig på samma ståndpunkt som de ordnar hvilka P. B. i början
sökte förlöjliga.  Detta har emellertid icke hindrat, att P. B. fortfarande
på det hela taget är ett mycket gladt och ständigt lika blomstrande
sällskap, det enda kanske af de gamla sällskapen, som i nya Stockholm 
håller sig lika ungdomsfriskt.

P. B:s sångkör njuter med rätta stort anseende, och äfven icke
medlemmar kunna någon gång få tillfälle att glädja sig åt den körens
lika friska som sant musikaliska föredrag.  Ordens högtidsdag
bestämdes af Kexél till den 15 maj, Sofiadagen, efter hvad som säges
för att hedra en literär dam, Sofia Holmstedt.  Barbaradagen, den 4
december, är vinterhögtidsdagen och betraktas som den förnämsta,
enär den utsågs af Bellman till hans farmoders, Barbara Kleins, ära
och åminnelse.


Ett slags efterbildning af P. B., ehuru fullt själfständigt och
verkande helt och hållet på egen hand är sällskapet S. H. T., egentligen
en filial af det sällskap med samma namn som stiftades i Upsala
1844 och äfven bär namnet Tratten.  Stockholms filialloges benämning 
är också Carl Michaël.

Från och med Apollobröderne, S. H. T:s högsta grad, och ned
till lägsta graden äro alla medlemmar verksamma att till sällskapets
gemensamma bästa hålla glädjen vid makt och förädla samlifvet med
sång, skaldskap och annan konst.  S. H. T. är en frisk representant
för det glada stockholmska lynnet utan någon tillsättning af mysticism,
och om äfven detta sällskap är hemligt och uppträder med åtskilliga
ceremonier, så sker detta icke för att inverka med mystiska medel
eller göra sig intressant i verldens ögon, utan endast för att skaffa
sig själf en glad stund till.  I den afsigten har det också aldrig
misslyckats.

***

Det är en afton i Hotel Phoenix’ festvåning.  Längs väggarne i
stora högtidssalen sitta några få damer och några ännu färre herrar.  
Den stora golfytan är alldeles tom.  Ingen tycks våga sig ut på den.  
Man samtalar försigtigt hviskande.  Det hela bär en betänklig prägel
af tråkighet.

Då vågar ett fruntimmer sig med några osäkra steg fram till
pianot.  Hon slår några ackord.  Det ger ett besynnerligt återljud i
den stora, nästan tomma salen.  Men snart är pianisten i ett intressant
musikaliskt föredrag.  Hon spelar med talang och känsla.  Man tinar
upp.  Alt flere personer infinna sig, lockade af tonerna.  De stanna
i grupper midt på golfvet.  Man bildar lifliga småsällskap vid de nyss
så tomma väggarne.  Det börjar se sällskapligt ut öfver alt.  Ansigtena 
klarna.  Vackra fruntimmersögon mana till munter
meddelsamhet.

Detta har musiken åstadkommit.  När pianisten slutat, höras
kraftiga handklappningar och bifallsrop.

Där ha vi en omtyckt sångerska.  Det kommer ännu mera lif i
sällskapet.  Man ser alt flera glada människor.  Sångerskan låter höra
ett par af sina bästa stycken.  Allmän förtjusning.  Konstnärinnan
omringas, öfverhopas med tacksägelser, finner sig föranlåten att
sjunga mera.

Men så skall man taga konstutställningen i betraktande i den
andra salen.  Det är en riktig utställning, fullt med taflor, kanske 
också ett par bildhuggeriverk, konstnärligt anordnad, en utställning
som tager sig utmärkt godt ut.

Flertalet af de närvarande förstår sig verkligen på konst och
sticker icke under stolen med hvad det förstår.  Man utbyter anmärkningar, 
åsigter, erfarenheter, kritiserar till höger och vänster, gifver
råd, låter höra uppmuntringar, farhågor, förhoppningar, och det händer, 
att en af sällskapet träder fram och håller ett tillfälligt föredrag
om hela utställningen.

Nu är det tid att återvända till stora salen, där ordinarie föredrag skall
hållas.  Föredrag vill man gärna ha, det må nu vara gammalt spanskt
eller urnordiskt eller nutids-stockholmskt, och därefter intages
gemensam aftonmåltid.  Efter dess slut stannar sällskapet ännu en eller
annan timme under gladt samlif, och då kommer stundom det
egentliga skaldskapet fram.  Då får man höra nya kväden, kanske
också några gamla.  När man slutligen lemnar Phoenix, erkännes
allmänt, att man haft mycket roligt.  Hvem kunde ha förutsagt det,
då man vid aftonens början trädde in i festsalen?

Så går det vanligtvis till i Nya konstnärsgillet, ett nutidssällskap
af helt annat skaplynne är de ofvan omnämda ordenssällskapen,
men som kan betraktas som en föryngrad och förskönad upplaga
af det första konstnärsgillet i gamla Stockholm.

Den musikaliska afdelningen är alltid godt representerad, och
många aftnar af verkligt musikaliskt värde ha, i synnerhet genom
tonsättarinnan, fru L. Netzels bemödanden, skänkt ökadt behag åt
gillets samkväm.  Dramatik saknas ej häller, och sällskapsspektakel
ha gifvits, till och med soaréer på kgl. operan.

Nya konstnärsgillet är stiftadt för att bereda konstnärliga, konstälskande
och i allmänhet bildade personer af bägge könen tillfälle att sammanträffa för
att dels utbyta tankar i frågor af gemensamma intressen, dels tillsammans idka
musikaliska och andra konstnärliga samt literära idrotter.  Gillets mål är icke
endast nöje, utan äfven att åstadkomma den andliga behållning som uppstår
genom umgänget mellan på samma bildningsgrad stående personer.

Gillet stiftades på inbjudning af fröknarna Julia Beck, Mathilda Roos och
Ingeborg Tauström samt professor Curt Wallis och musikkritikern Hilder
Sandström.  Det konstituerande sammanträdet egde rum å Hôtel du Nord den
18 februari 1887, då styrelse af fem damer och lika många herrar samt fyra
suppleanter utsågs, representerande målning, skulptur, musik, skönliteratur och
vetenskap, men har sedan ökats med två ledamöter.

Sammankomsterna ha hållits först på nyss nämda hotel sedan på Hotel
Phoenix.  Antalet medlemmar uppgår nu till bortåt 300.  Årsafgiften är 3 kr.  
Gillet samlas en gång i månaden, utom i juli—september.  I juni företages
en utfärd. 


Ett sällskap af ungefär likadan beskaffenhet är Heimdal, som
också söker i angenämt samkväm föra tillsammans konstnärer och
konstälskare samt skriftställare af båda könen och dermed gifva ökadt
värde åt sällskapslifvet.

***

Hvilken skilnad på en »reception» i ett af de gamla, hemlighetsfulla 
ordenssällskapen och på ett inträde i de stockholmska gillen som
på 1880-talet började täfla med dem!  Det är det gamla och det
nya Stockholms två betecknande sidor.  Men det nya har ännu ett
sällskap som är vida mer kännetecknande för det Stockholm som nu är,
ett sällskap som är helt och hållet den nya tidens barn och likväl
vid sina inre sammankomster omgifver sig med en och annan flik
af den hemlighetens slöja i hvilken de gamla ordensbröderne insvepte
sina förehafvanden.  Det är de glada dryckesordnarnes förklarade
motståndare, den nutidskämpe som med oförfäradt sinne dragit i
härnad mot alt som kan på något sätt låta påverka sig af starka
drycker, ej blott af de spritbaltiga, utan också af dem som måste räknas
till »drufvans safter».

Under det man i någon af Iduns-sällskapen och i Nya
konstnärsgillet samlas för att glädja sig åt »lifvet mänskligt njutet» eller
i de många »ordnarne» skämtar kring bålen på detta tiotal, lika väl
som för många årtionden sedan, samlas andra stockholmare i ett lag,
där bålens skämt betraktas som en styggelse och där kanske till
och med svagdrickat förklaras vara en rusdryck.

Det är naturligtvis i Goodtemplarorden (»Indepedent order of
Good Templars»).  Äfven den har så gamla åsigter, att den omgifver
sig med hemlighetsfulla försigtighetsmått.  Ingen oinvigd eller
åtminstone ingen som ej önskar invigas lemnas tillträde.

Har man lyckligt sluppit igenom yttre vakten och inkommit i
förrummet, tillfrågas man, om man vill lyda ordens lagar, för så vidt
de icke strida mot pligterna som menniska och kristen, om man vill
förbinda sig till absolut nykterhet, om man tror på gud, fadern,
skaparen.  Besvaras dessa frågor jakande, uppbäres inträdesafgiften
som är 1 kr.

Under tiden är inne i salen logen öppnad af ordföranden med
klubbslag och tillsägelse att alla skola ikläda sig »regalierna» samt
att tjänstemännen skola intaga sina platser, och genast varder tyst
och ordning bland de församlade.  Strax innanför dörren har vice
templar sin plats och framför honom marskalken och biträdande
marskalken.  Vid rummets motsatta ända sitta ordföranden (L. T.), 
sekreteraren och biträdande sekreteraren, uppbördsman och skattmästare.  
På ena långväggen har F. L. T. sin plats, och midt emot
sitter kaplanen som håller tacksägelse till gud för hans visade vård
och beskydd sedan senaste logemötet och nedkallar välsignelsen öfver
det stundande arbetet.

Marskalkarne gå omkring och öfvertyga sig, att alla känna lösen.  
Vice templar inspekterar vakterna.  Protokoll justeras, hvarefter den
eller de inträdessökande underkastas omröstning med voteringskulor.  
Har omröstningen utfallit till hans fördel, införes kandidaten af
marskalkarne och hälsas af ordföranden, hvarunder hela logen är stående,
sjungande en välkomstsång.  Därpå fortsättes ceremonien med råd,
föreskrifter och varningar, omväxlande med sång.

Goodtemplarlöftet innebär förbindelse, att ej tillverka, köpa, sälja
eller som njutningsmedel bjuda spritdrycker, rusgifvande maltdrycker,
vin eller cider samt att lyda ordens lagar.  Nykterhetslöftet gäller
för hela lifvet, lydnadslöftet så länge man är medlem af en loge.

Receptionen afslutas därmed, att den intagne erhåller kännedom
om det »oskrifna arbetet» d. v. s. handtecken, logetecken, ord och
lösen.  Den sist nämda ombytes kvartalsvis.  Såsom symbol af enighet 
bildas brödrakedja, hvarefter en längre eller kortare paus ger
tillfälle till lyckönskningar, samtal, kaffedrickning o. s. v.

Derpå föredragas åtskilliga frågor till afgörande.  Alla medlemmar 
kunna därtill bidraga, ty alla ha samma rätt och lika röst, de
må vara män eller kvinnor.  Inga religiösa och politiska frågor få
förekomma.

Sedan sålunda den mera allvarliga delen af sammankomsten är
afslutad, visar det sig i synnerhet huru mycken intelligens logen eger.  
Är den i detta afseende väl lottad, får man höra sång och annan
musik, korta föredrag eller någon uppläsning eller ock dryftas några
vigtiga ämnen.  I den mån öfverläggningarna ha en vänlig prägel
och logens förehafvanden i allmänhet stämplas af en glädtig stämning,
arbetar logen väl och håller kvar sina medlemmar; men går en
dyster och obroderlig anda genom arbetet, så tröttnar den ena
medlemmen efter den andra, och den med förbättring sträfvande drinkaren 
lemnar logen, bryter löftet och varder kanske värre än förut.  
På ett gladt logearbete bero således ordens framgångar, och ett
sådant arbete beror i sin ordning på medlemmarnes intelligens och
bildning.

Det har klagats öfver, att en del goodtemplare ha alt för roligt
på sina fester, att där förekommer för mycket skratt och för litet
allvar.  Men det torde böra ihågkommas, invända förståndiga
goodtemplare, att de glada utgöras af unga arbetare som icke ha råd 
att kosta på sig andra nöjen.  Om de muntrationer som erbjudas 
framkalla skratt, äro de dock hvarken råa eller osedliga.  Det
gifves ock andra fester inom orden som äro så allvarsamma, att
man nog kunde kalla dem tråkiga, och det tråkiga är farligt för en
saks framgång, i goodtemplarorden lika väl som annorstädes.

Låt oss gå på en goodtemplar- eller ock på en templarfest — 
de äro lika — för att se hvad där förehafves!  Hvarje söndag hålles
en mängd sådana fester öfver alt i Stockholm.  Det är tämligen
likgiltigt hvilken vi välja.  Vi begifva oss t. ex. till Åsögatan, den del
af den nu långa gatan som förr kallades Falkenbergsgatan.  Det är
ännu mycket af gamla Stockholm i de trakterna, ehuru stora tegelhus 
resa sig här och där.  Men det är ej i någon af dessa nya
hyreskaserner som logen Simson den faste har sin fest i afton.  Simson
bjuder oss välkomna till en liten träkoja mellan Södermanna- och
Nytorgsgatorna.

I den låga inkörsporten hänger en gammal lykta som nätt och
jämt låter oss se att gården där innanför är mycket mörk.  Vi gå
dock på och lockas af några upplysta fönster samt af en lykta
nummer två i en liten förstuga.  Alt ser mycket småstadsaktigt ut.  Om
man ej vore van att se olika trakter och olika sedvanor äfven i våra
dagars Stockholm, skulle man knapt tro, att man befunne sig i den
stad som är Sveasalens, de många teatrarnes och lysande kaféernas
stad, Karlavägens och Engelbrektsgatans.

Från den lilla småstadsförstugan stiga vi genom en torftig dörr
in i ett litet rum, där en vaktmästare med starkt utbildadt landsortsmål 
fordrar 25 öre person i inträdesafgift och där man får, i fall så
önskas, hänga sina öfverplagg öfver ett dukadt bord med kaffeservering.  
Här är lågt i taket och mycket kvaft.  Vi gå vidare och
inträda i ett större, men icke högre rum.  Det är festsalen.  Den är
ytterst enkelt anordnad.  Stundom har den begagnats till kyrka för
någon frimenighet.

Obekväma bänkar stå klämda till hvarandra, något på sned
vridna åt oss.  Vid väggen midt för ingången synes en kateder,
smyckad med växter och ett par hyggliga ljusstakar.  Belysningen
för öfrigt utgår från några gaslågor.  Festdeltagarna anlända, tarfligt,
men städadt folk i snygga hälgdagskläder, så väl män som kvinnor,
mest de senare.  De klämma ihop sig mellan de obekväma bänkarne
och tyckas ej vara nogräknade.  De äro mycket stillsamma och
hviska sakta med hvarandra.  Det hela har onekligen tycke af
begrafning.

Klockan half åtta skulle festen taga sin början, men det är
naturligtvis med kvart, kanske dubbelkvart.  Några unge män samla 
sig omkring katedern.  Man kastar längtande blickar åt dörren, och
där synes snart ett fruntimmer, väl bekant för alla som bruka besöka
föreläsningar eller deltaga i intelligensens fester i Stockholm.  Det är
fröken Ellen Key.  Hon intager skyndsamt en obemärkt plats på en
af bänkarne.  En tredubbel manskvartett stämmer upp en festsång,
hvilken är för stark i det låga rummet, men som tyckes afhöras med
nöje, om ock ett ganska stillsamt.

Sedan sången tystnat, uppträder en herre i katedern och håller
ett lifligt framfördt, ganska varmt hälsningstal som gör godt intryck.  
Därpå sjunges åter ett stycke, hvarefter det är fröken Keys tur att
låta höra sig.  Simson den faste har anmodat denna vår mest
värderade föreläserska att säga några ord på festen, och hon har icke
velat undandraga sig, ehuru hon nyss förut i en härifrån långt aflägsen 
stadsdel hållit en af sina vanliga söndagsföreläsningar.

Nu tager hon sig, på grund af kvinnornas deltagande i
goodtemplarrörelsen, anledning att tala om kvinnans rättigheter, men framför
alt om kvinnans skyldigheter i samhället och hvad ett rätt iakttagande 
af dem kan åstadkomma.  Hon talar utan papper, men utan
något sökande efter orden, klart och öfvertygande, varmhjärtadt och
vänligt uppmuntrande.  Man kan finna att talet gör ett starkt intryck,
ty det framkallar ihållande handklappningar.

Så följa sång och deklamation på hvarandra i täta omgångar,
och under uppehållen går man ut i förrummet och får sig en kopp
kaffe.  Stämningen förefaller mera lifvad än i början.  Sedan man
på detta sätt fått icke mindre än femton festnummer samt en och
annan kopp kaffe, har Simson den faste ej mer att bjuda på för den
gången, och då går hvar och en helt beskedligt hem och gömmer
i sitt innersta minnet af denna stilla fröjd, talar kanske till och med
därom dagen därpå för verkstadkamraterna och kamraterna hos
klädsömmerskan eller i köket, ja, lefver derpå må hända hela veckan.

Det är visst icke sagdt, att goodtemplarfester alltid hållas i
sådana gamla och tarfliga lokaler som den vi nu omnämt.  De ställas
nog också till i stora granna salar, men innehållet är föga olika, så
vida de icke, såsom ofvan antyddes, lifvas upp af något särskildt
muntrande.  Man må ej tro, att en sådan sångare som Bellman är
alldeles banlyst från en nykterhetsfest.  Hos Simson den faste sjöngos
ofvan omtalade afton »Blåsen nu alla», och det var nog icke enda
gången.  Det är kännetecknande för Stockholm, att icke ens
nykterhetssällskapen kunna helt och hållet undvara den store sångaren.

På de allvarliga nykterhetsmötena går det naturligtvis mycket
högtidligare till, men äfven på dem får man höra sång mellan de
många talen som alla i gripande ordalag skildra rusdryckernas 
förbannelse och skarpt bemöta de inkast som göras mot nykterhetsrörelsen 
och i synnerhet mot goodtemplarorden.

Men om goodtemplarne icke kunna och väl ej häller vilja
utesluta glädjen från sina sammankomster, torde en annan fråga vara,
huru de ställa sig till kristendomen.  I Stockholm fans åt minstone
en tid, då ej blott statskyrkans presterskap, utan äfven frimenigheterna
fruktade goodtemplarorden, emedan den icke fäste afseende vid dogmer 
samt därför »att dess verksamhet endast afser detta lifvet».

Härpå har dock svarats, att goodtemplarne aldrig motverkat
kristendom, prester eller missionspredikanter, utan att de tvärt om
bereda jordmån för dessa.  »Det måtte väl», säga goodtemplarne,
»gå lättare att predika kristendom för nyktra än för drinkare.»

I afseende på politiska åsigter, höra goodtemplarne såsom orden
icke till något parti.  Den stock-konservative är lika välkommen hos
dem som den liberale och socialisten.

Socialisterna klaga dock öfver, att nykterhetssaken, äfven då
den icke kommit i reaktionära händer, upptager arbetarnes tid i så
stor utsträckning, att intet varder öfrigt för arbete i social-ekonomiska
och politiska frågor samt af många öfvervärderas i så hög grad, att
den tillskrifves kunna hela de sociala missförhållandena.  Det är en
»öfverklassfalskhet», säga socialisterna, att påstå, det arbetarens
nykterhet skall gifva honom tillräckliga existensmedel.  Detta hindrar dock
icke socialisterna i Stockholm att uttala sin medkänsla för
nykterhetsverksamheten såsom i sin mån bidragande att hos arbetaren
bereda förutsättningar för kraftigt och lifligt deltagande i den
socialdemokratiska rörelsen.

Hvar och när goodtemplarorden bildades, torde vara svårt att uppgifva.  
Först när den räknade sina medlemmar i hundratusental, började man tänka
på ordens historia.  Så mycket vet man, att hans fädernesland är Nordamerika
där den fans åt minstone i början af 1850-talet.  Den antagna årsdagen är den
17 juli, emedan på den dagen 1852 bildades en loge i staten New-York.  Man
känner dock en äldre loge i Nordamerika.  År 1868 infördes orden i England,
men 1876, då den hade medlemmar öfver hela jorden, uppstod strid mellan
England och Amerika inom orden rörande de svartes rätt att bilda enskilda loger.  
En brytning delade orden i två delar, den ursprungliga (amerikanska under 
öfverste J. J. Hickman) och den nya (engelska under målaren Josef Malins), och
den striden har fortfarit ända in till senaste tid.

I Sverige hade nykterhetssträfvandet länge fortgått utan någon synnerlig
kraft, fastän det 1836 stiftade samt 1837 stadfästa Svenska nykterhetssällskapet
utsände ett storartadt antal nykterhetsskrifter.  Annorlunda vardt det, då den
första goodtemplarlogen bildades den 5 november 1879.  Det var i Göteborg,
och logen fick namnet Klippan.  Ehuru denna ej var fastare, än att hon snart
remnade, spred sig rörelsen emellertid med stark fart, och i början af 1880 stiftades 
den första logen i Stockholm samt fick inom kort ett stort antal efterträdare. 


Enigheten var dock därför icke stor, och goodtemplarstammen i Stockholm
delades som i det öfriga Sverige i två grenar: den engelska eller
verldsgoodtemplarorden samt den amerikanska eller ursprungliga orden.  Den 27 maj höll
den först nämda storlogemöte i Stockholm, och i augusti 1883 åter ett sådant
möte.  År 1884 hölls här ett verlds-storlogemöte, omedelbart efterföljdt af ett
vanligt storlogemöte.  Samma år hade den amerikanska orden också storlogemöte 
i Stockholm.

Vid 1887 års förenade storlogemöte, hållet i Arbetareföreningens stora sal
och som öfvervars af ordens högste chef W. W. Turnbull, skulle med anledning
af de båda verldsstorlogernas sammanslagning äfven de svenska storlogerna
förenas.  Den amerikanska ordens representanter hade först samlats i salen och
hälsade med psalmen »Vår gud är oss en väldig borg» de deputerade från den
engelska logen.

»Det var», har en framstående goodtemplare försäkrat, »en högtidsstund af
så allvarsamt gripande art, att man näppeligen i Arbetareföreningens stora sal
någonsin upplefvat en sådan».  Därpå mottogos hickmaniternas ombud af de i
Bethelkapellet församlade maliniterne med samma jubel, och därmed var
sammanslagningen verkstäld för att snart åter störas af nya slitningar.

Den förenade storlogens medlemsantal var 1887 något öfver 60,000.  Ordens
svenske chef vardt löjtnanten E. Wawrinsky, hvilken dock ej länge stannade
kvar i det ämbetet.  Chefen, Ordens Templar, är nu polisuppsyningsmannen W.
Styrlander, som dock ej bor i Stockholm, utan i Sollefteå.  De två ordenstidningarna, 
»Svenska Goodtemplar» och »Reform», sammanslogos till »Reformatorn»
som ännu eges och utgifves af storlogen samt nu mera redigeras af Oskar Eklund.

År 1888 gjordes en utbrytning ur goodtemplarorden genom stiftande af
nationalorden, till hvilken omkring tio tusen medlemmar slöto sig.  Efter denna
åderlåtning blef emellertid, försäkra goodtemplarne, endrägt åter rådande, och
orden kom i tillfälle att arbeta med annat än stridigheter inom sig själf.  I
början af 1889 stiftades goodtemplarordens själfhjälpförening, afseende att vid
ledamots dödsfall utbetala ett visst försäkringsbelopp, högst 2,000 kr.  Denna
förening räknar nu öfver ett par tusen medlemmar och har omkring 3,000
kr. i fonderna.

Storlogemötet 1889, då ordens tioåriga verksamhet i Sverige firades, var
enigare än något föregående.  Medlemsantalet var då 50,000.  Af dessa torde
dock blott omkring 1,100 komma på Stockholm med bortåt 30 loger.  I
Stockholm hållas årligen mellan 3 och 4,000 möten.

Orden har sex grader, af hvilka de två första äro hoppets grad,
lärlinggraden, som sammanträder en gång i veckan, med hvit regalia, och trohetens
grad, gesällgraden, med blå regalia, som sammanträder en gång i månaden.  De
arbeta i underordnad loge.  Tredje graden, kärleksgraden, mästergraden, med röd
regalia, arbetar i distriktsloger en gång i kvartalet eller på halfåret.  Fjärde
graden arbetar i storlogen och sammanträder hos oss en gång om året.  Femte
graden lär saknas i Sverige.  Sjätte graden arbetar i verldsstorlogen och
sammanträder hvart annat år.

Utom Goodtemplarorden och det gamla Svenska nykterhetssälskapet, arbetade 
i Stockholm vid utgången af årtiondet:

Templarorden, grundad 1883, fullkomligt lik den förre, med en
lifförsäkringsanstalt.  Medlemmarnes antal är omkring 10,000, och orden har en tidning
som heter »Templarn»;




Blåbandsföreningen, också af 1883, men fullständigt ordnad 1886, har ett
stort antal medlemmar (i hela Sverige omkring 20,000) som bära ett blått band
i knapphålet.  »Blå bandet» är titeln på föreningens tidning.

Ärans och nykterhetens tempelriddare af 1886;

Svenska kvinnornas nykterhetsförening, grundad 1887, ingick 1889 som
filial i »Verldens kvinnors nykterhetsförening»;

Fosterlandsvännerna, en 1887 bildad förening som arbetar i spridda grupper;

National-goodtemplarorden, nämd här ofvan, grundad 1888 och som vid
årtiondets slut ansågs ega omkring 15,000 medlemmar;

Rechabiterorden, inkom utifrån 1889;

Allmänna svenska nykterhetsförbundet stiftades 1889 med syfte att förena
Sveriges alla nykterhetssällskap och verka genom lagstiftningen, i synnerhet för
bränvinsförbud.

Till dessa nykterhetsföreningar kunde äfven nämnas Hoppets här, från
1870-talet, samt Svenska reformgillet, bildadt 1889 med uppgift att verka för
hälsovårdsförbättringar i allmänhet och bland dem fullständigt afstående från
rusdrycker. 


Under 1880-talet har således den nya nykterhetsrörelsen vunnit
fast fot i Stockholm och utvecklat sig i en omfattning som verkligen
måste kallas storartad, synnerligen då man betänker, att det är en
enskild verksamhet.  I mycket står denna mäktiga samhällsrörelse i
nära förening med det religiösa intresse som fått sitt uttryck i synnerhet 
uti de frireligiösa församlingarna, hvilka onekligen verkat icke så
litet till sedlighetens främjande.  Både baptister och metodister samt
flera religiösa sällskap ifra för fullständig nykterhet.  Men äfven
socialisterna anse, såsom här ofvan omnämts, nykterheten vara en
god bundsförvandt, ehuru de varna mot att låta nykterhetssaken
undantränga intresset för de frågor som de förklara vara vigtigast.

Hvart man än blickar i det samhälle som utvecklat sig ur
1880-talets Stockholm, möter man fordringarna på nykterhet, och ehuru
dessa visst icke kunnat besegra njutningslystnaden och lättsinnet inom
så väl den ena som den andra klassen, torde de dock i ej ringa mån
ha häjdat dessas framsteg.  Vi ha redan i ett föregående kapitel
framstält det inflytande som Stockholms utskänkningsbolag haft på
dryckenskapens inskränkande, och detta torde vara obestridligt, så mycket
det än förnekas och förkättras af goodtemplare m. fl., men lika villigt
måste erkännas, hvad vi också förut påpekat, att goodtemplarrörelsen
är af storartad vigt och ej kan nog välsignas af fosterlandsvännen.

Beklagligt är, att goodtemplarne så ofta äro benägna för splittring, 
föranledd däraf, att den mänskliga fåfängan äfven hos dem
spelar en stor roll, men under det de till och med hätskt bekämpat
hvarandra, ha de dock gemensamt arbetat på nykterhetens främjande
och gjort detta med så fast öfvertygelse och så brinnande nit, att man
ovilkorligt måste egna dem sin aktning.  Den förvånande lifskraft som 
ligger i goodtemplarrörelsen har uträttat stora ting och skall kanske
uträtta ännu större.

***

Frälsningsarméns högkvarter.

Det är en afton i Frälsningsarméns tempel vid Östermalmsgatan 
bredvid lemningarna af de gamla Tyskbagarebärgen, just där
gångstigen fordom slingrade sig öfver de skrofliga klipporna bortåt
Lill-Jans, nu i en af
Stockholms finaste 
stadsdelar.  Från templets tinnar
svaja den svenska flaggan
och »arméns» blodröda
duk med den gyllne
inskriften »Sverige för
Kristus.»

På gatan synas polismän 
af olika grader, och
i hvar och en af templets 
två förstugor står en
poliskonstapel som lemnar
anvisning till dem som köpt
inträdeskort, vare sig till
de allmänna platserna efter
25 öre eller till de
»reserverade» som kosta 50
öre stycket.

Vi begifva oss upp
för trapporna och in i
tempelsalen, som är
festligt belyst och utsmyckad.  Rundt omkring ser man flaggor och
standar med Eld och blod samt frälsningsord.  Det hela ser
högtidligt ut.  Öfver alt synas denna afton kända personer ur »societeten»,
sådana som kanske aldrig förr satt sin fot i detta rum, men nu
lockats af en särskild tilldragelse.  Där sitta naturligtvis också vanliga
frälsningssökande som icke tillhöra den fina verlden, tarfliga
människor af båda könen.

Man hviskar till höger och vänster, och blickarne riktas
oupphörligt mot den stora amfiteatern som upptager templets bakgrund.  
Amfiteatern är, som vid arméns alla uppbyggelsestunder i templet,
fyld af trogna stridsmän af båda könen, officerare, soldater och 
kadetter, alla karlar i röda jackor och fruntimmerna med storartade
brätten på sina hattar.  Där rada sig jacka öfver jacka, hatt öfver
hatt ända bort i det höga, aflägsna fjärran, och där blänka basuner
och trumpeter, trummor, tamburiner och gitarrer, och jackornas skarpt
röda färg, messingsinstrumentens glänsande metallskimmer och
fanornas mångfärgade dukar glittra i den starka belysningen.

Här och där ser man en helt verldslig uniform, en hästgardist,
fotgardist eller artillerist, ty frälsningsarmén räknar i sina led en och
annan garnisonssoldat.

Människorna där uppe på amfiteatern ha ett gladt och frimodigt
uttryck.  Man ser inga gudsnådliga miner, knapt några tecken till
fanatism, och likväl fins sådan inom »armén», äfven om den icke är
så stor och omedgörlig som mången föreställer sig.

Det hela gör icke obehagligt intryck, men väl kanske något
teatraliskt, och det är ju icke någon hemlighet, att det är med yttre
ståt som frälsningsarmén inverkar på de mindre bildade, fastän det
ej häller kan nekas, att verkningsmedlen äro äfven andra, af allvarligare 
och mera djupgående art.  Men nog hör det till arméns taktik 
att söka glänsa och komma buller å stad.

Ett skallande lefve höjes från amfiteatern.  Alla de röda jackorna
och de stora hattarna komma i rörelse, och deras innehafvare
uppgifva höga jubelrop.

Upp för amfiteaterns trappsteg ila med lätta steg en man och
en kvinna, båda i »arméns» uniform.  De hälsa åt alla sidor.  
Mannen har ett godt utseende och ingenting i sitt väsen som antyder
begär att väcka uppseende, just icke något svärmiskt häller, endast lugn
välvilja och glad frimodighet.  Han är en bildad man, helt nyligen
löjtnant i svenska artilleriet, nu stabskapten i frälsningsarmén, son
till ett statsråd, bror till tre officerare i svenska krigshären, af
gammal adel.

Den lilla damen vid hans sida är hans hustru, också af god
familj, med ett par hundra års adliga anor och med »bättre folks»
vanliga bildning.  Hennes ansigte synes ej mycket under den stora
frälsningshatten, men man tycker sig dock finna ett fint och intelligent
uttryck, för öfrigt förefaller hon något späd i både utseende och röst.

Stabskaptenen och hans fru soldaten sätta sig på amfiteaterns
främsta bänk, midt för församlingen, och blifva sittande medan de
vanliga stridssångerna under major Hellbergs anförande afsjungas
med bullrande musik och ledsagade af dessa armrörelser som alltid
användas, i synnerhet af de kvinliga frälsningssoldaterne, och hvilka
efter hand öfvergå till alt vildare svängningar, men med oföränderligt
gladt ansigtsuttryck.  Detta hör till taktiken.


Men så sjunger en mjuk, något tunn sopran en solostrof,
ledsagad af en gitarr som trakteras af en annan kvinlig soldat, och
därpå faller den starka kören åter in.  Man viftar med näsdukar,
hvilket skall föreställa svängande med palmgrenar.  Man stampar och
skrålar, ler i öfvertygelsen om sin frälsning och är riktigt uppspelt.  
Det är mycket buller och kan förefalla mindre passande i ett tempel,
men det är också något friskt och käckt och har öfvertygelsens kraft
i sig.

Major Hellberg, en af frälsningsarméns mest kände officerare, få
år förut ännu student, håller tal och välkomnar den nye stabskaptenen 
och dennes fru.  Det är nämligen deras första offentliga
uppträdande på arméns möten.  Majoren prisar kaptenens och fru
soldatens mod, då de iklädt sig frälsningsarméns uniform.  Han talar
länge och med arméns öfliga uttryck och åtbörder, smakande af
vanlig kolportörs-vältalighet.

Efter honom uppstår den nye stabskaptenen och aflägger vittnesbörd.  
Hans röst är icke stark, men behaglig och tränger godt igenom
i templet.  Det är ej någon eldig vältalighet, men det är ett tal som
präglas af öfvertygelsens styrka.  Det är något praktiskt lugnt och
säkert i föredraget.  Åhörarne lyssna med stort intresse, tyckes det,
äfven de som ganska säkert icke dela talarens åsigter, och de finna
behag i det milda uttrycket i hans ärliga ansigte.  Åtbörderna äro i
början ganska återhållsamma, men då talaren känner sig mera eldad
af sitt ämne, börjar också han svänga armarne på det osköna sätt som
är egendomligt för frälsningsarméns talare och som hos »generalen»
själf yttrar sig i lika häftiga som fula pendelrörelser.

Stabskaptenen är emellertid en sympatisk personlighet, och man
följer hans yttrande med deltagande, då han skildrar huru han, efter
lång pröfning och studieresa i utlandet, beslutat sig för att inträda i
frälsningsarmén, fastän han nog visste, det ett svalg nu mera ligger
mellan hans förflutna och närvarande lif.

En annan afton äro talarne kanske icke så sympatiska.  Då
består vanligtvis också samlingen i templet icke så uteslutande af den
fina »societeten», men af mycket flere arbetare och i synnerhet kvinligt
tjenstefolk samt folk med obestämda eller inga yrken.  Vi ha här ofvan
sökt skildra ett frälsningsmöte som väl icke ofta förekommer, enär det
naturligtvis hör till undantagen, att ett par personer af de bildade
klasserna uppträda och vittna i templet, men ett sådant möte intygar
hvad som kan förekomma och är af verklig betydelse för kännedomen
om den rörelse som framkallats af frälsningsarmén och som fortgår
för sig själf, oberoende af de öfriga frikyrkliga rörelserna.

I frälsningsarméns tempel.

Frälsningsarmén räknar sin uppkomst från 1865, då Wilhelm Booth,
arméns nu varande general, förskräckt öfver den ohyggliga sedeslösheten och
råheten i East End af London, beslöt att lära de lastfulla att känna gud och
sålunda rädda dem ur det elände hvaruti de nedsjunkit och från den fördömelse
som han ansåg hota dem. 

William Booth hade uppfostrats inom engelska högkyrkan, men var sedan
metodistprest.  År 1861 lemnade han prestämbetet och egnade sig jämte sin
hustru åt missionsverksamhet.  Denna ansåg han bäst främjas genom militärisk
organisation.

Då ändamålet med hela verksamheten är krig, säga frälsningsarméns
medlemmar, fordrar sunda förståndet, att styrelseformen bildas efter det mönster
som funnits vara icke blott det verksammaste, utan också det enda möjliga
för en här.  Därför skall frälsningsarmén ha uniform och militäriska grader
samt icke förblandas med de vanliga kyrkosamfundens medlemmar. 

General Booth.

Under stundom kommer general
Booth själf och inspekterar hären, och
då är bullret i det ej blott med fanor,
utan äfven lefvande växter och
välkomstinskrifter prydda templet starkare än
vanligt.  Velcome to Sweden står det
öfver alt och God bless you, general.  
Hvart generalen blickar, kan han läsa
ett välkommen, på soldaternas bröst,
på templets väggar, och alla ansigten
le mot honom.

Då stötes det ännu häftigare i
basunerna.  Halleluja-ropen skalla ännu kraftigare, och armar och
näsdukar sättas i vild rörelse.  Då sjunger en af sopranerna gällare än
någonsin:

	Uti frälsningshären äro vi soldater
	vi skola bringa frälsning till en verld
	och ned vi aldrig lägga våra vapen,
	förr än alla folkslag sett oss på vår färd. 

Och kören faller in med väldigt dån och skallande basuner:

	Fyra af, fyra af
	emot djäfvulens led,
	vet, att en kula måste
	slå honom ned.
	Därför tappert framåt
	på vår segrande stråt,
	och ej satans list oss hindra låt,
	halleluja! 


Då glömmer hären ej häller att sjunga och sjunga om igen i
tröttande enformighet, men med glödande öfvertygelse:

	Vi slå aldrig, aldrig, aldrig till reträtt, nej, o nej,
	nej, o nej, nej, o nej, nej, o nej, nej, o nej!
	Vi slå aldrig, aldrig, aldrig ... 

Och så vidare i oändlighet.

Under sången och regementsmusiken sitter generalen helt lugn,
omgifven af den svenska staben, kommendören Hanna Ouchterlony,
major Hellberg, kapten, f. d. skådespelaren Martinsson, m. fl. af
befälet.  Generalen har förut hållit ett ganska sansadt föredrag, men
efter all denna eldande sång, denna skallande musik, dessa viftningar
och stampningar och sedan värfningen börjat samt kanske en och
annan af församlingen gått fram och böjt knä för att varda frälst, och
musiken med anledning däraf uppstämt en
skrällande segermarsch, i hvilken kören
skrikande instämt, börjar generalen själf instämma
i jublet.  Han stampar och hoppar och svänger 
med armarne i brusande fart.  Det är en
vild, yrande glädje, ett döfvande buller öfver
hela amfiteatern.  Alt flera komma fram till
platformen och önska varda frälsta, och för
hvar och en jublas det såsom vore en stor
seger vunnen.  Slutligen bjuder generalen
farväl under skrällande fanfarer och susande
näsduksviftningar.

Hanna Ouchterlony.

Ej sällan firas i templet eller i någon af
arméns öfriga lokaler ett halleluja-bröllop, då
en manlig löjtnant gifter sig med en qvinlig kapten eller soldat eller
en manlig soldat ingår äkta förening med någon af befälet.  Då bruka
kommendören, hela staben och alla officerarne vara närvarande med,
såsom det af dem själfva tillkännagifves, »dån af jubel och hosianna»
samt »himmel på jorden».

Sommartiden företagas »sjömanövrer» till Norrköping, Visby o.
s. v., glada lustturer, då alltid några otrogna frälsas och införlifvas
med armén.

»Köp Stridsropet, käre herre!» ropar en frälsningssoldat i kjolar, 
då hon går förbi oss på gatan.  »Där står en beskrifning om
vår senaste sjömanöver.»

»Var den lyckad?»

»Ja, då! Visst voro vi sjösjuka, men åtta personer blefvo frälsta.»

»Inte flera?»


»Man får vara nöjd.  Det blir nog fler en an’ gång ...  Köp
Stridsropet!»

Frälsningsarmén räknade hösten 1889 ej mindre än nära 3,000 kårer, spridda
öfver hela jorden, af hvilka 80 i Sverige med 253 officerare och 14,246 menige
af båda könen.

Den första expedition som frälsningsarmén företog till Stockholm bestod
af fröken Hanna Ouchterlony jämte fyra medhjälpare, två af hvardera könet.  
Möten höllos dels på ett par gårdar å Norrmalm, dels å Ladugårdslandsteatern
samt i ridhuset vid Gref-Turegatan och i »Södra salongen» vid Lilla Glasbruksgatan.  
Hösten 1884 började verksamheten i Florakyrkan och fortsattes där till
våren 1886.  Arméns stockholmsafdelning hade snart varit betänkt på att skaffa
sig ett eget tempel och högkvarter.  Första grundplåten därtill erhölls i England
af 100 pund st., hvartill inom kort kom en gåfva här på 2,000 kr.  Kollekter
inbragte öfver 700 kr. och insamling med listor mellan 2 och 3,000 kr.  Fyra
basarer gåfvo en behållning af nära 4.000 kr.  Af öresföreningar inom frälsningsarmén 
lemnades 3,900 kr.

Då alla dessa bidrag likväl icke räckte till för att få ett ändamålsenligt
högkvarter, anordnades en försakelsevecka, som lemnade öfver 10,000 kr.  I
England hopsamlades, utom ofvan nämda 1,800 (100 p. st.), omkring 9,000 kr.  I
alt lyckades frälsningsarmén få ihop en byggnadskassa af omkring 40,000 kr.  
Armén köpte då af bokbindaren Herzog för 35,000 kr. och på förmånliga
betalningsvilkor en tomt vid östligaste ändan af Östermalmsgatan, utgörande 9,340
kv. fot.  Men för att bygga fordrades mera pengar, och lån i bankerna kunde
endast med stor svårighet erhållas, ehuru armén velat tillförsäkra dem 5
procent här i tiden och 95 i evigheten.

Frälsningsarmén är, liksom en stor del religiösa samfund, ytterst handlingskraftig 
och ihärdig ej blott för själarnes frälsning, utan äfven för insamlande af
de verldsliga medel som anses erforderliga, och när ingen annan utväg finnes,
gripes åter till en försakelsevecka, då medlemmarne till det yttersta inskränka
tillfredsställandet af de lekamliga behöfven och lemna de därigenom besparade
pengarne till armén.  En sådan vecka var äfven den mellan 27 oktober och 2
november 1889, då enligt från frälsningsarméns »nationella högkvarter» utgången,
af kommendör Hanna Ouchterlony undertecknad order försakelse påbjöds.

En rundskrifvelse sändes dess utom till ett stort antal personer ej
tillhörande armén med erinran om det goda som frälsningsarmén redan uträttat för
nykterheten och allmänna sedligheten.  I detta cirkulär heter det bland annat,
att frälsningsarbetet underhålles till stor del af de pengar som förut gått till
krogen och att »kårerna bära i allmänhet själfva sin finansiela börda, men
oafbrutna svårigheter med lokaler, hvilka, af brist på medel att bygga, stundom
blifvit mycket dyra», föranledde kommendören att vända sig till hvilken som
helst med bön om hjälp.  Denna hjälp behöfde icke innebära, att man i alt
gillade frälsningsarméns tillvägagående, blott att man gladde sig att se drinkare
nyktra och usla krogar och danslokaler tömda eller förvandlade till
frälsningsbaracker.

För att underlätta gåfvornas insändande, åtföljdes rundskrifvelsen af en
högröd blankett, på hvilken man blott hade att ifylla bidragets storlek: »Härmed
gifver jag till frälsningsarméns försakelsefond en summa af ...»  Måttot var
Smid medan järnet är varmt, illustreradt af ett par armar med tång och slägga
på ett städ.  Det hela föreföll rätt praktiskt. 




Grunden till arméns nya högkvarter och tempel i Stockholm lades den 18
juni 1887, och påföljande juldag var bygnaden färdig till invigning.  Den
uppfördes af byggmästaren R. Alderin och kostade 155,000 kr.  Där är ej blott själfva
templet, utan hela högkvarteret med dess olika lokaler.  På hufvudbyrån träffas
major Hellberg, hvilken med stor välvilja alltid är benägen att lemna de
upplysningar man önskar om arméorganisationen.  I högkvarteret finnas äfven en
bokhandel samt ett tryckeri för arméns räkning.  Det senare sysselsätter tio
personer.  Härifrån utgår bland annat arméns tidning Stridsropet, som har en
upplaga af 27,000 exemplar i hvarje vecka.  En half månadstidning, Den lille
soldaten, frälsningsarméns barntidning, utgår äfven från högkvarterets tryckeri. 

Stundom ställes till en tébjudning i högkvarteret, d. v. s. att hvem
som vill vara med erlägger 25 öre och intager plats i templet, där
man får höra den vanliga sången och föredragen, men också
uppmanas att taga en kopp té.  Detta sker i en nedra våning, dit de
närvarande, till trängsels undvikande, begifva sig i olika grupper.  Utför
trappor och genom korridorer kommer man till en tämligen stor sal,
där bord med té och bröd äro dukade, och gästerna försumma icke
att taga för sig.  Sedan man förtärt sitt té med tilltugg eller
åtminstone sett andra göra det, haft kanske ett samtal med några af de
närvarande och skapat sig en tillräcklig föreställning om hela kalaset,
begifver man sig en annan väg än den man kommit åter upp i templet, 
där manövrerna fortgå på vanligt sätt, och så följer grupp på
grupp ända till dess hvar och en anses ha fått sin kopp té.

Sådana té- och kaffekalas äro för öfrigt brukliga icke endast hos
frälsningsarmén, utan äfven i andra frimenigheters samlingslokaler och
bidraga otvifvelaktigt att locka folk.

Öfver alt på våra gator har man under slutet af 1880-talet sett
uniformerade frälsningssoldater af båda könen.  Enligt uppgift från
högkvarteret, var antalet år 1889 omkring ett tusen.  De yngsta
tillhöra frälsningsarméns krigsskola, i hvilken kadetter utbildas till
officerare.

Mot slutet af 1889 hade armén, utom templet, fem samlingslokaler i
Stockholm, nämligen en för armén uppbygd lokal vid Pipersgatan å Kungsholmen,
f. d. »Södra salongen» (Wallmans) vid Lilla Glasbruksgatan, ett hus vid Jakobsberg, 
uppfördt under ringrörelsen och för dennas ändamål, en för armén inredd
lokal vid Västmannagatan samt en lokal vid Kronobergsgatan å Kungsholmen,
äfven en tid begagnad af socialister och utilister.

Stockholmskåren är indelad i centraldistriktet, norra, södra och västra
distrikten, depotdistriktet och krigsskolan.  Alla dessa äro under sina officerskårer 
i ständig verksamhet, och när kongresser hållas, såsom 30 juli—2 augusti
1889, utföras »stora, offentliga demonstrationer», med mer än ett par hundra
officerare.  Då välsignas armén med, såsom befälet själft uppgifver, »skurar af
välsignelse», »halleluja-kaskader» och »frälsning i strömmar». 

Lika offentliga och bullrande frälsningsarméns möten äro, lika
hemlighetsfulla och tysta äro de andaktssammanträden, som hållas af 
»de sista dagarnes helige», mormonerne, hvilka visserligen finnas i
nya Stockholm, men utöfva ringa inflytande.  Mormonrörelsen kan
icke på långt när jämföras med frälsningsarméns.  Vid de
»konferenser» som hållas kommer dock ett och annat i ljuset om de
»heligas» verksamhet, så vida uppgifterna äro pålitliga.  Enligt hvad
upplystes vid konferensen i Stockholm i maj 1889, skulle Stockholms 
»gren» då ha haft 389 medlemmar och Stockholms konferensområde, 
som omfattar mellersta och norra Sverige, 1,425, hvilket
ansågs vara nära två tredjedelar af »kyrkans hela medlemsantal i Sverige».  
Mormonernas missionsverksamhet i Stockholm, liksom öfver alt i Europa,
afser att drifva till utflyttning till mormonområdet i Nordamerika.  
Dit syfta deras brödra- och systerföreningar, språkskolor för engelska,
bibelklasser o. s. v. »Det heliga Zion», Utah, är deras längtans mål.




XXXII.

Nutids-stiftelser och nutids-skolor.

I några föregående kapitel har visats, huru 1880-talets
Stockholm sökt bekämpa sjukdomar ej blott genom ändamålsenliga 
sjukhus och förbättrad sjuksköterskeverksamhet,
utan äfven genom att göra insigten i en upplyst hälsovård 
mera spridd, liksom huru kommunens fattigvård och de
mångfaldiga enskilda barmhärtighetsverken, i synnerhet i fromhetens tjänst,
på ett människovänligare och äfven kraftigare sätt än förut sökt
bispringa de mångtusen som midt i den stora stadens öfverflöd
nedsjunkit i nöd och elände, huru föreningar af olika slag sökt med inom
det nu varande samhället tillgängliga medel höja arbetsklassen, under
det staten själf börjat visa sig villig att skydda denna mot olycksfall
vid arbetet och bereda den en mindre bekymmerfull ålderdom, huru
goodtemplarne vilja utrota dryckenskapen och därigenom motarbeta
fattigdomen och öka välståndet, huru frälsningsarmén sökt på sitt vis
rädda samhället för både detta lifvet och ett tillkommande samt huru
också socialdemokraterna sökt sprida öfvertygelsen om, att intet af
alt detta hjälper mot eländet, hvilket de påstå icke kunna undanrödjas 
genom annat än hela samhällets fullständiga omskapande.

under det alla dessa krafter varit i rörelse, somliga kämpande
mot hvarandra, några verkande i vänlig öfverensstämmelse, ha andra
sökt främja samhällets välfärd genom medel som icke så snart förmå
i någon högre mån tillvinna sig allmänna uppmärksamheten, icke gifva
några storståtliga löften och som ej komma buller å stad, men söka
på den lugna forskningens väg utreda den sociala frågan för att
därigenom slutligen finna ett botemedel mot eller åtminstone ett betydligt
förmildrande af den nöd som hotar att hålla jämna steg med det
framåtskridande, hvaröfver samhället känner sig så stolt.

När en rik person förr testamenterade några tusen eller kanske
till och med skänkte en hel stor förmögenhet till en from stiftelse, ett
sjukhus eller en fattiginrättning, så händer det nu, att en dylik 
person gifver en stor summa pengar för att framkalla och främja sociala
förbättringar som kunna varda till välsignelse för mänskligheten och
särskildt för ett visst samhälle samt därmed bidraga till att
fattiginrättningarna en gång måtte varda öfverflödiga.  Den stora skilnaden
mellan förr och nu är, att man förr kom med hjälpen, när det
vanligtvis var för sent, och om sådant ty värr äfven ofta nu inträffar,
så har man dock börjat inse, att det är de »preventiva åtgärderna»,
de som vilja förebygga det onda som böra först och främst anlitas.  
Därför lägger man i nya Stockholm så stor vigt vid hälsovården och
vid upplysningen.  Därför söker man ock utreda den sociala frågan.

I den afsigten upprättades stiftelsen Lars Hiertas Minne, som
har till mål att fritt och oberoende verka för det mänskliga
framåtskridandet och detta hufvudsakligen genom att framkalla och befordra
sådana vetenskapliga upptäckter och uppfinningar, sociala förbättringar
och frisinnade reformer som kunna blifva till välsignelse för
mänskligheten i allmänhet och särskildt för Sveriges folk.

Den som grundade denna stiftelse var fru Wilhelmina Hierta,
född Fröding, enka efter Lars Johan Hierta, tidningsmannen, slöjdidkaren, 
köpmannen och riksdagsledamoten, en af de mest nitiske ifrarne
för framåtskridandet, bekämparen af okunnighet och nöd, främjaren
af upplysning.  Fru Wilhelmina Hierta var den mannens värdiga maka.  
Hon var född i Göteborg, men vår hufvudstad var fältet för hennes
egentliga lifsverksamhet, och hon hade stort inflytande på det Stockholm 
som med rätta bär namnet nya.  Det är icke blott för de gåfvor 
hon med frikostig hand utdelade, utan ock för den riktning i hvilken 
hon i allmänhet verkade som man skall vörda hennes minne,
och man skall alltid nämna henne bland dem som med sina
handlingar bevisat, att den kvinliga verksamheten i intet afseende står
under den manliga, då det gäller att utföra goda gärningar och främja
stora, fosterländska syften.  Hon föddes den 13 mars 1805 och afled
den 7 september 1878.

Året näst förut grundade hon genom donation »Lars Hiertas
Minne» till erinran af sin år 1872 aflidne make.  Donationen utgjorde
från början 400.000 kr.  Genom att, enligt gåfvobrefvet, en fjärdedel
af årsinkomsten lägges till kapitalet, har detta nu mera stigit till öfver
en half million (523,000 kr. vid 1888 års slut).

Stiftelsen vårdas enligt gifvarinnans bestämmelser af en styrelse af fem
eller sju ledamöter, af hvilka två af hennes döttrar, de inom vårt samhälle för
alt framåtskridande verksamma fruarna E. Lind af Hageby och A. Retzius, äro
ständiga, under det de öfriga af dem väljas för tre år och kunna återväljas.  
Utom de båda ständiga ledamöterna utgjordes styrelsen först af professorerne
Chr. Loven, G. Retzius och V. Rydberg, ingeniör A. E. Jacobi och rektor P. A. 


Siljeström (ordförande) samt under senare år i de sist nämdas ställe professorerne 
H. Gyldén, J. Cederblom och frih. A. E. Nordenskiöld (ordförande). 

Stiftelsen eger att verka för kulturutvecklingens främjande genom
understöd dels till speciela undersökningar och utredning af vigtigare
sociala och vetenskapliga frågor, dels till utförande af uppfinningar,
dels till företag som verka till folkets uppfostran i moraliskt och
frisinnad anda, dels till främjande af allmännyttiga slöjder och näringar,
dels till aflöning under vissa år åt utmärkta män och kvinnor såsom
understöd för allmännyttig verksamhet.

I allmänhet har hvarje år kunnat utdelas 15—20,000 kr., hvilka
styrelsen sökt använda till nya insatser i de riktningar gåfvobrefvet
bestämmer.  Bland de mångahanda understöd som under stiftelsens
första elfva år utdelats äro de för upprättande af det hygieniska museet,
införande i vårt land af arbetsstugor för
barn, upprättande af en matlagningsskola
för mindre bemedlade flickor, anslag till
införande af undervisning i metallslöjd och
matlagning samt till förbättring af
metoderna i den kvinliga handarbetsundervisningen 
i Stockholms folkskolor, till
pristäflan för normalritningar till
folkskoleträdgårdar, anslag till skridskoplatser för
barn och för skolungdomens
sommarvandringar, för gymnastik för arbetande
kvinnor, anslag till motverkande af
blindhetens utbredning.  Dess utom ha
lemnats en mängd anslag till vetenskapliga
undersökningar, äfvensom reseanslag åt sakkunniga för att i utlandet
taga kännedom om och utreda vigtigare vetenskapliga och sociala frågor, 
anslag (10,000 kr.) till en stipendiifond för tandläkarinnor, m. m.
och stiftelsen visar således en högst liflig verksamhet för det mänskliga
framåtskridandet på en mängd områden.

***

V. E. Lorén.

Lorénska stiftelsen är en annan nutidsinrättning som väl ock,
åtminstone till en del, skall lända nya Stockholm till nytta.  Den till
stiftelsen hörande fonden har till uppgift i främsta rummet att understödja 
rent vetenskapliga forskningar och specielt utredande af den
sociala frågan, men därjämte att sprida allmännare kännedom om
social vetenskaperna och vinna dugliga krafter för deras tjänst.


Grundläggaren af denna stiftelse var Viktor Edvard Lorén, född i Örgryte
vid Göteborg den 30 oktober 1857, men tidigt öfverflyttad till Stockholm, där
han uppfostrades i rektor J. O. Lefflers hus.  Han studerade sedan någon tid
vid Upsala universitet samt vid universiteten i Berlin och Leipzig, hufvudsakligen 
sysselsatt med socialvetenskapliga samt filosofiska ämnen.  En bröstsjukdom
föranledde honom att länge uppehålla sig i Italien och Algeriet samt på Madeira.  
I främmande land fattade han planen att egna sin förmögenhet åt den vetenskap, 
han med varmt intresse omfattat, och då han, i början af 1880-talet, återkom 
till fosterlandet, medförde han ett testamente som, efter några få
förändringar, bevittnades dagen före hans död, hvilken inträffade i Stockholm den 1
december 1885.

Genom detta testamente, som vann laga kraft 1887, anslog Lorén sin
förmögenhet, omkring 140,000 kr., åt en stiftelse för främjande af de sociala
vetenskaperna.  Af denna fond få så väl kapital som räntor användas, och hvad
däraf möjligen återstår efter femtio år skall öfverlemnas till svenska
statsverket.

Till testamentstagare insattes fruarna A. Ch. Edgren-Leffler och S.
Kowalevski, prof. A. Key, d:r J. Leffler och docenten D. Davidson med obegränsad
rätt att efter bästa förmåga och öfvertygelse samt utan ansvarsskyldighet
använda testamentsmedlen för främjande af de sociala vetenskaperna, med hvilka
Lorén förstod i främsta rummet nationalekonomien, särskildt i dess tillämpning
på vår tids stora »sociala frågor». 

Det var, såsom i ett föregående kapitel omnämts, styrelsen för
denna stiftelse, som hösten 1888 här anordnade två serier föreläsningar 
på franska språket, den ena, sur l’évolution de la famille et de
la propriété, hållet af professor M. Kowalevski från Moskwas universitet, 
den andra, l’individu et l’état dans le domaine économique, af
professor L. Beauchet från juridiska fakulteten i Nancy.

Lorénska stiftelsen har också lemnat understöd till undersökningar 
rörande våra jordbruksarbetares ställning, liksom till studier
rörande bostadsförhållanden, till fortsättning af ett sociologiskt arbete,
m. m.  Dels af Loréns egen boksamling, dels af tillköpta arbeten har,
enligt hans önskan, grundats ett bibliotek men som vid utgången af
1880-talet ännu icke var tillgängligt för allmänheten.

***

De nu omnämda stiftelserna äro märkliga uttryck af den nyare
tidens sträfvan, men de skulle icke kunna uppnå sitt mål utan den
allmänna upplysning som grundlägges af våra skolor, lika litet som
hela den stora arbetarerörelsen från 1880-talets Stockholm förmår
något utan att stå på en ändamålsenlig undervisnings botten.  
Allmänna uppmärksamheten har under det senaste årtiondet också
riktats alt mera på våra skolförhållanden och i synnerhet på
folkundervisningen.


Vi ha nämligen, oaktadt de gamla »fri- och fattigskolorna» redan
för länge sedan upphört, ännu i det nittonde århundradets slut en
undervisning för »folket» och en för »bättre folk», och dessa två folk
äro ännu långt skilda från hvarandra samt skola otvifvelaktigt
fortfarande blifva det så länge redan från de första skolåren »elementarläroverket» 
är ett och »folkskolan» ett annat.  Några ansatser till en
förändring har visserligen visat sig under årtiondet, och äfven bildade
eller åtminstone burgna medelklassfamiljer ha skickat sina barn till
folkskolan, men detta var dock ännu vid midten af årtiondet blott 15
procent af hela barnantalet och kan, så länge undervisningsämnena
äro så skiljaktiga, icke leda till annat än afstående af anspråk på
högre mått af allmännare bildning, fastän kanske också till undvikande 
af den öfveransträngning som påstås medfölja undervisningen
i elementarläroverket och öfver hvilken icke klagas i folkskolan.

Ännu ha vi således det stora svalget mellan de s. k. allmänna
läroverken och folkskolorna, och när en familjefader inom de klasser,
som kallas »högre» eller »medelklass», tillfrågas i hvilken skola hans
son går, väntar man icke att få till svar »folkskolan».  Spörsmålet
gäller, huru vida gossen går i offentlig eller enskild skola, tillhörande
»elementarläroverket», samt om han följer latin- eller reallinien.  Skulle
han verkligen begagna undervisningen i folkskolan, finner man detta
nästan besynnerligt.

Hvad som däremot nu mera icke väcker förvåning är, att
lärjungen tillhör reallinien, och detta var dock för icke så länge sedan
något mindre vanligt.  Stockholm har nu icke blott ett högre
realläroverk bredvid de två högre latinläroverken, utan äfven i dessa
senare en reallinie i fjärde och femte klasserna.  Latinet har således
fått maka åt sig äfven i de »lärda» skolorna.  Detta är naturligtvis
icke något kännetecknande för Stockholm allena, men det är dock
ett för hufvudstaden tämligen nytt förhållande och anmärkningsvärdt
nog i ett samhälle, där den äldre delen af ämbetsmannaklassen, som
själf uppdragits i latinet, ännu intager en så vigtig plats.

»Allmänna läroverken», statens skolor, med ett gemensamt namn
»elementarläroverket», lyda under kgl. direktionen öfver Stockholms
stads undervisningsverk och ledas enligt den omorganisation som
påbjöds i kgl. brefvet af den 12 mars 1875.  De utgöras af Högre
latinläroverket å Norrmalm, Högre latinläroverket å Södermalm, Realläroverket, 
alla tre sjuklassiga, samt Jakobs, Katarinas och Östermalms
lägre, femklassiga läroverk och — Kungsholms tvåklassiga, hvilket har
en lärare och inga lärjungar. N ya elementarskolan är också ett
högre allmänt läroverk, men med egen undervisningsplan och under
egen direktion.


Och för flickor? ...  För dem har Stockholm icke något
allmänt läroverk, men flera ganska betydande enskilda, såsom Wallinska
skolan, Lyceum för flickor, Normalskolan, i förening med kgl. Högre
lärarinne-seminariet, Åhlinska skolan, Ateneum för flickor, Östermalms
och Södermalms högre läroanstalter för flickor, Idun med flera andra.

Bland dessa ha Wallinska skolan och
Lyceum för flickor dimissionsrätt till
universitetet, hvilket äfven är fallet med ett
enskildt läroverk för gossar, f. d. Beskowska
skolan, samt Palmgrenska samskolan.

Samtidigt med att den länge förberedda
planen till de allmänna läroverkens
ordnande genomfördes, öfvergick skyldigheten
att bekosta läroverkshusens uppförande och
underhåll från territorialförsamlingarna till
Stockholms kommun.  Den skyldighet staden 
således åtog sig uppfyldes först genom
ny byggnad för Ladugårdslandsskolan och
strax därefter genom uppförandet af Norra latinläroverkets ståtliga
palats, ett af Stockholms förnämsta arkitektoniska verk och ett bland
de vackraste profven af öfverintendenten H. Zettervalls konstnärskap.  
Arbetet börjades 1876, och den 3 september 1880 invigdes det nya
läroverkshuset, under det lektor G. F. Gilljam var skolans rektor.

Ej långt därefter väcktes fråga om
ny byggnad för Södra latinläroverket samt
ett eget hus åt Realläroverket, hvilket
hittills hyrt lokal i s. k. stadshuset vid
Götgatan.  Till den förra af dessa byggnader 
utsågs, under lektor R. Törnebladhs
rektorat, plats i hörnet af Skaraborgsgatan 
och Maria Högbergsgata.  Kostnaden 
anslogs till 585,000 kr.  I följd
af ovanligt besvärligt planerings- och
grundläggningsarbete gick arbetet icke
synnerligt fort och var vid årtiondets
utgång ej fullt färdigt.  Byggnadens yttre
är lika med Realläroverkets nya hus,
hvilket uppförts vid Roslagsgatan.  Kostnaden för detta anslogs till
512,220 kr.  Arbetet börjades 1887, och innan utgången af 1889
var byggnaden under tak.  Ritningarna till bägge dessa läroverkshus
äro uppgjorda på stadens byggnadskontor.

C. A. Lundberg.

C. von Friesen.

Rektorerna vid Stockholms högre läroverk, af hvilkas 
pädagogiska insigter och administrativa förmåga undervisningen i så hög grad
beror, voro vid årtiondets utgång: C. A. Lundberg vid norra
latinläroverket, C. von Friesen vid södra dito, S. von Friesen vid
realläroverket samt C. H. Hernlund vid nya elementarskolan.

S. von Friesen.

C. H. Hernlund.

***

Om folkskolan på 1880-talet icke
undergått någon förändring i sin organisation, 
har hon dock så mycket mer
utvecklats på den redan förut stadgade
grunden, och skollokalerna, hvilka
fortfarande bekostas af församlingarna, göras
alt ändamålsenligare.  Bland de nya
folkskolehusen finnas storartade palats.

Inom Storkyrkoförsamlingen har icke något
nytt skolhus kommit till stånd, men i
församlingens egendom, n:o 22 Svartmangatan, ha
genomgripande ändringar vidtagits för den där
förlagda folkskolans räkning.  Detta hus har
nu tretton lärosalar med utrymme för omkring
450 barn.  Församlingen har dess utom ett annat folkskolehus i n:o 6
Skärgårdsgatan.  Hela antalet folkskolelärjungar i den församlingen var år 1888 något
öfver 800.

Klara församling lät å den förut varande skolhustomten, n:o 29 Gamla
Kungsholmsbrogatan, år 1884 uppföra ett nytt hus, hvilket också rymmer 450
barn.  Hela antalet skolbarn gick år 1888 till
närmare 1,300.

Ladugårdslands (Östermalms) församling lät
1884 bygga ett nytt skolhus, n:o 32 Skepparegatan,
hvilket rymmer 800 till 900 barn, samt ett mindre
å Djurgården, högt beläget med fri och vacker
utsigt.  Förut finnes skolhus vid Linnégatan.  Antalet 
barn utgjorde öfver 2,200.

Inom  Adolf Fredriks församling fullbordades
1886 ett nytt skolhus vid Karlbergsvägen med plats
för omkring 1,200 barn.  Ett bland de äldre
skolhusen, det vid Saltmätaregatan, är ock en tämligen
stor byggnad.  Barnen voro omkring 2,600.

Vid årtiondets början ansågos då tillgängliga
lokaler kunna rymma mellan 10- och 11,000 barn,
och under de därpå följande fem åren anskaffades
nya lägenheter, egna eller hyrda, med utrymme för ytterligare omkring 5,000
barn.  Men icke ens detta var tillräckligt.  Katarina, Kungsholms samt Jakobs
och Johannis församlingar måste uppföra nya skolbyggnader.  Dessa äro icke
till arkitektur, men för öfrigt i hufvudsak hvarandra tämligen lika, hvarför vi
kunna inskränka oss till omnämnande af en bland dem, Katarina folkskolehus,
såsom prof på huru ett sådant hus utrustades i slutet af 1880-talet.




Det år 1888 färdiga och till begagnande upplåtna samt 1889 invigda Katarina 
nya folkskolehus ligger vid Nytorget å Södermalm, ej långt från Hammarby
sjö.  Hufvudsidan vetter åt Katarina Bangata, ännu ej färdig, och en annan sida
åt en annan framtidsväg, Blekingegatan.  Det har bygts bredvid ett år 1866
inköpt och påbygdt skolhus, hvilket innehåller 22 lärosalar och ännu användes,
liksom det år 1824 inköpta huset, n:o 15 Tjärhofsgatan, med dess 10 lärosalar.  
Ännu ett till folkskola i samma församling användt hus är n:o 30 Katarina
Högbergsgata.

Det nya huset, till hvilket arkitekten W. Bergström uppgjort ritningar och
som kostat omkring 450,000 kr., innehåller 47 läsrum, en ritsal, en sångsal, ett
kollegiirum, ett materialrum, ett rum till expedition och ett för lärarinnorna, tre
slöjdrum och två matrum samt bostäder för eldare och vaktmästare, utom 22
ljusa och rymliga tamburer, 4 värmekamrar samt förrådsrum för kol, 2 källare
och 4 vindar.  För närvarande undervisas där 1,800 barn, men utrymme finnes
för 2,000 eller kanske 2,250.  Församlingen har i alt 3,000 skolbarn, fördelade
på olika lokaler.  Skolsalarnes golfyta i det nya huset utgör 31,500 kv.-fot (2,777
kv.-meter).  Uppvärmningen sker genom tio i källarvåningen befintliga kaloriferer, 
fördelade på de fyra värmekamrarne, med användande af centraluppvärmningssystemet, 
hvarigenom väl behöflig luftväxling åstadkommes.  Hvart man går
i detta skolpalats, finner man vintertiden en lagom uppvärmd, fullkomligt frisk
luft och i de med ända till 40 barn i hvarje befolkade skolrummen märkes ingen
dålig lukt.  Friskhet, ordning och snygghet träffar man öfver alt i hvad som
beror af byggnadens beskaffenhet och af föreståndarens, B. Hansells samt öfriga
lärares åtgöranden, hvilket otvifvelaktigt måste vara af välgörande inflytande på
lärjungarne, af hvilka ett så stort antal tillhör mycket fattiga och mindre 
ordentliga hem. 

Det är icke blott skolundervisning samt vänjande vid ordning
och snygghet som här meddelas lärjungarne: de mest fattiga erhålla
också fri middagsmat, åtminstone hvar annan dag.  Låt oss streta
upp för de breda och ljusa, men tämligen dryga trapporna så långt
vi komma, ända upp i vindsvåningen.  Vi gå genom ett af flickornas
syrum och inträda i en stor sal, där ett sorl af röster samt
slamrande med knifvar och gafflar möta oss.  Hufvud vid hufvud,
armbåge vid armbåge, unga kroppar i dåliga kläder tätt packade omkring
fem långa bord, tretio pojkar vid hvarje bord.  Ingen ger akt på de
inträdande.  Alla äro lifligt sysselsatta.  De flesta tugga på stora
fläskstycken, som de fiskat upp ur ärttallriken.  Tennskedarne äro i
oupphörlig rörelse.  De som redan fått sina portioner äro lyckliga i sin
besittning och tillfredsställa hungern utan att bekymra sig om den
yttre verlden.  Andra kasta längtande blickar på de fylda tallrikar
som bäras omkring af ett par gossar och utdelas efter tur och
ordning, sedan ett vid spiseln sysselsatt fruntimmer öst upp den rykande
rätten, hvilken ser ganska aptitlig ut.  En och annan af de vid borden 
afvaktande söker förleda uppassarne att fuska litet med ordningen, 
men det leder icke till det efterlängtade målet.  De små uppassarne 
äro obestickliga och känna värdet af den hederstjenst som de 
bekläda, ty till den tagas icke andra än de ordentligaste och
klokaste.

Skulle någon af middagsgästerna försöka störa ordningen,
återkallas han till sin pligt af en vakthafvande skollärare, och några
allvarsamma oordningar förefalla icke.  När man ser med hvilken glädje
de fattiga barnen taga emot sina rågade tallrikar, kan man ana, att
det är blott hvar annan dag de äta sig mätta.  Dagen därpå erhålla
de må hända ingen föda als i hemmet eller på sin höjd en lika
otillräcklig som ohälsosam, en kopp kaffe kanske, hvilken njuten utan
föregående måltid sannolikt mera skadar än gagnar.  Men så kommer
öfvermorgon med skolmat igen, som fru Erikson där vid spiseln
tillreder så utmärkt, och då äro skedarne å nyo i fart.  Ofvan på ärter
och fläsk får man i dag tjock pannkaka, ett väldigt stycke, till och
med bestruket med sylt.  Bruket af knif och gaffel synes just icke
vara kändt af alla gästerna, men det är redan ett stycke in på
hyfsningens väg, då knifven användes, äfven om den stickes i munnen, i
st. f. omedelbart anlitande af fingrarne.

Bredvid ett af borden se vi ett ungt fruntimmer som med stor
uppmärksamhet följer måltiden, vänligt talar vid barnen och systerligt
vakar öfver dem.

»Hvem är det?» spörja vi vår ledsagare.

»Det är fröken Meyer!» lyder svaret, och det ligger så djup
aktning och så glad tillfredsställelse i uttrycket, att vi genast
begripa, hvilken denna unga dam är.  Hon har redan gjort sig ett
namn inom den praktiska välgörenheten.  Fröken Jenny Meyer är
bland dem som ansett nödvändigt, att den enskilda offervilligheten
lemnar bistånd åt de mest behöfvande bland dessa barn, hvilkas
föräldrar lefva under mycket ogynsamma omständigheter och ofta
nödgas utstå en hård strid mot brist och nöd.

Det var med insigt om denna nödwändighet, som man hösten 1885 började
anordna fri middagsmåltid för skolbarn inom de flesta af hufvudstadens församlingar, 
och genast skaffade fröken Meyer för Storkyrkoförsamlingens folkskolebarn 
ett par hundra kronor, hvilka efterföljdes af något öfver 600, som utgjorde
inkomsten af en af pastor primarius anordnad konsert.  Äfven inom Maria
församling samlades för samma ändamål pengar af fröken Meyer och fru Agda
Montelius, född Reuterskiöld, liksom i Klara samt Jakobs och Johannes
församlingar af fru Tekla Tjäder och fru Lina Ribbing, född Meyer.

Inom Katarina församling anskaffades först 750 kr. genom frivilliga bidrag
inom församlingen och 850 kr. af fröken Meyer, hvilken personligen öfvertog
matinrättningen och fortfarande upprätthåller den genom af henne samlade
medel.  Äfven i Kungsholms församling bestredos omkostnaderna i början af fröken
Meyer, fastän med något bidrag från församlingen och med ett par hundra
kronor, som simläraren O. Köhler öfverlemnat, utgörande behållning af några 


simuppvisningar.  Inom Ladugårdslands församling bestredos utgifterna först af fru
M. Ekman och okänd gifvare.

Matunderstödet har sedan fortsatts, och år 1888 erhöllo omkring 2,200 barn
middag, en del hvarje, de flesta hvar annan dag.  Vid Storkyrkoförsamlingens
folkskola betalar hvarje barn 5 öre för sin middag, en åtgärd som funnits
riktig och förtjänar efterföljd. 

Vid slutet af 1889 stod Kungsholms nya folkskolehus färdigt att
mottaga bortåt ett par tusen barn.  Det är bygdt i en synnerligt
tilltalande stil efter ritning af Isæus & Sandahl och ligger vid ändan af
Fleminggatan, ända ut i skogsbrynet, friskt och vackert.

I en annan utkant af Stockholm uppfördes också i slutet af 1880-talet 
ett folkskolepalats, nämligen det vid slutet af Roslagsgatan, invid
Bellevue bygda, men vid årtiondets utgång ännu ej fullbordade Johannis 
folkskolehus, för hvars intressanta arkitektur man har Carl Möller
att tacka.

Hufvudstadens församlingar sky inga utgifter för att göra de
lokaler i hvilka undervisning meddelas ändamålsenliga och äfven
prydliga, hvilket senare icke är utan godt inflytande på barnasinnet.  
Företrädesvis söker man att göra dem sunda, och en jämförelse i detta
afseende med tillståndet för till och med blott få år sedan visar bäst
i hvilket framåtskridande vi befinna oss.

Det är ej mer än tio år sedan professor E. Heyman undersökte luftens
beskaffenhet i Stockholms skolor, och hvad han då fann var just icke
glädjande för människovännen.

Bland andra undersökte han folkskolehuset vid Skärgårdsgatan, där det ej
fans någon särskild anordning för luftväxling.  Vid en undersökning, som
ingeniör K. Sondén, hälsovårdsnämdens kemist, hösten 1889 verkstälde på samma
ställe, befans att i en lärosal, där kolsyrehalten 1879 efter två timmars
undervisning stigit till 4,30, utgjorde den nu endast 1,20 efter fyra och en half timmars
undervisning.  Mängden af evakuerad luft visade en omsättning i timmen af mer
än fyra gånger lokalens rymd, och något drag kunde dock ej märkas.  Skolrådet
hade vidtagit åtskilliga förbättringar och försett lärosalarne med så väl
evakuerings- som friskluftstrummor och sugrör öfver gaslågorna.

Detta är i ett gammalt skolhus.  Att det i de nya byggnaderna är redan
från början väl sörjdt för luftväxlingen, finner man bland annat vid besök i t.
ex. Katarina folkskolas.

Lärjungarnes antal i Stockholms folkskolor har under 1880-talet stigit från
omkring 10,000 till öfver 19,000, af hvilka något öfver 2,000 i söndags- och
aftonskolorna.  Lärare och lärarinnor äro öfver 500, och af dessa utgöra de
senare omkring fyra femtedelar.

År 1863, då ny inspektor tillträdde sin befattning, bestod folkskolan af tre
klasser, nu af sju.  Lärare- och lärarinnelönerna ha ökats från resp. 900 och
500 till resp. 1,400 och 1,100 (minimum). 

Nutids-skolor.
1) o. 2) Johannis folkskola.   3) Norra Latinläroverket.   4) Realläroverket.   5) Kungsholms folkskola.   6) Katarina folkskola. 

Stockholms folkskolor ha således gått betydligt framåt i antalet
af lärjungar och det sätt hvarpå man genom sunda skolrum, gymnastik, 
simning, vapenöfning och skollofskolonier sörjer för dessas hälsa
och fysiska utveckling, men framstegen i den intellektuela undervisningen 
samt i lärjungarnes uppförande äro ej mindre betydliga.  Det
är »tidsandans» förtjänst, men denna beror obestridligen af framstående 
personligheter som leda och verka till bestämda mål.  Det är i
synnerhet en sådan personlighet som för vårt folkskoleväsende
uträttat stora ting och hvilken man företrädesvis har att tacka för de
betydliga framstegen.  Denna personlighet är C. J. Meijerberg, en af
samtidens kraftigare naturer, hvars nit för undervisningens höjande
och barnens fysiska och moraliska utbildning aldrig tröttnat.  Under
mångårig verksamhet i Göteborg som lärare och föreståndare för ett
enskildt elementarläroverk samt kommunalman och deltagare i
ordnandet af den stadens folkskoleväsende hade han tillfälle att göra sina
kunskaper värderade och sin organisationsförmåga 
känd.

C. J. Meijerberg.

Efter första tillsättandet af folkskoleinspektörer 
var Meijerberg ett par år inspektör
i Bohuslän, men innehade motsvarande
befattning sedan i Stockholm i tjugufem år, från
1863.  Det var just under dessa år som vår
folkundervisning gjorde så betydande framsteg,
och alla sakkunniga och opartiska gifva
Meijerberg äran för detta.  Hans namn skall
alltid nämnas med tacksamhet, då talet faller
på folkskoleväsendets utveckling i Sveriges
hufvudstad och den goda inverkan detta haft på hela vårt samhälle.  
Meijerberg efterträddes af d:r C. G. Bergman.

Bland de undervisningsämnen för hvilka Meijerberg lifligt intresserat 
sig är också slöjdundervisningen, hvilken både i pedagogiskt
och moraliskt afseende visat sig vara af så stor betydenhet.

Det var först 1877 som denna undervisning tog sin egentliga början i 
Stockholms folkskolor, och någon riktig fart tog den till och med icke förr än 1882,
då A. Berg, som redan på annan ort förvärfvat sig anseende som erfaren och
skicklig pedagog och slöjdinstruktör, utsågs till slöjdföreståndare vid våra
folkskolor.  Sedan dess har denna undervisning varit i ständig utveckling och anses
nu intaga en mycket hög ståndpunkt. 

Gossarne undervisas i synnerhet i träslöjd, men äfven i
papparbeten, bokbinderi, korg- och listflätning samt i en folkskola,
Kungsholms, äfven i metallslöjd, hvartill understöd lemnats af Lars Hiertas
Minne och ett par enskilda personer.  Flickorna undervisas i kvinliga
handarbeten.  För att inhemta bästa metoden häruti och studera dess 
tillämpning företog lärarinnan vid Katarina folkskola, fröken H.
Lundin, år 1884, med statsunderstöd en resa till Tyskland och England
samt har sedan på egen bekostnad gjort en dylik resa, hvarefter hon
antogs till inspektris öfver undervisning i kvinliga handarbeten vid
Stockholms samtliga folkskolor.

Slöjdundervisning begynner alt mera införas i äfven enskilda
skolor.  Första början därmed gjordes i den af K. E. Palmgren 1876
upprättade praktiska arbetsskolan för barn och ungdom och därefter
i fröknarna J. & F. Werners elementarläroverk för flickor och gossar.

En särskild undervisningsgren för flickor i folkskolan inrättades
under årtiondets sista år, i det undervisning i matlagning då infördes
i Storkyrkoförsamlingens skolhus vid Skärgårdsgatan.

***

Utom slöjdundervisningen i skolorna, meddelas sådan äfven i
arbetsstugorna, särskilda nutidsskolor.  Sådana finnas nu mera i de
flesta församlingar.  Om vi träda in i t. ex. Adolf Fredriks »stuga», 
28 Kammakaregatan, finna vi en icke synnerligt rymlig, men snygg
och ändamålsenlig lokal, bestående af tambur och två rum.  I det
ena rummet sitta vid långa bord åtskilliga torftigt klädda barn,
sysselsatta med spånflätning eller annat handarbete.  De se glada och
intresserade ut, och mellan borden uppehålla sig två vänliga lärarinnor,
som undervisa de små i dessa arbeten.  Det hela gör ett godt intryck,
och de redan färdiga arbeten som finnas att bese taga sig ganska
nätta ut.

Det andra rummet är skomakareverkstad.  Kring det låga
skomakarebordet sulas, klacklappas och skoflickas af alla krafter.  De
små pojkarne — här äro icke, såsom i andra rummet, äfven flickor — 
handtera syl och becktråd med lust och ihärdighet, och de mest omöjliga 
gamla hasor skapas om till ganska aktningsvärda skodon för
pojkarne själfve eller deras kamrater.

Men verksamhet gifver matlust, och när arbetstimmen är till ända
samt arbetena och verktygen lagts undan och man läst en kort bön,
tågar den unga truppen till matrummet, som jämte köket ligger på
andra sidan gården.  Där få de barn som på förmiddagen besöka
arbetsstugan ett tillräckligt och godt middagsmål af två rätter.  De
som arbeta på eftermiddagarne erhålla kvällsvard af gröt och mjölk,
välling eller pannkaka, och när de på aftonen begifva sig från »stugan»,
är det ingen som lemnar den med tom mage.  Barnen behöfva ej
häller erfara någon förödmjukelse af att på detta sätt bespisas, ty
genom sitt arbete ha de gjort rätt för födan.


Adolf Fredriks arbetsstuga är den äldsta i Stockholm, har »Lars Hiertas
Minne» att tacka för sin uppkomst och öppnades 1887.  Året förut hade
stiftelsens styrelse, på förslag af prof. G. Retzius och fru A. Retzius anslagit 2,000
kr. för ändamålet, hvarför fru Retzius besökte den i Kristiania befintliga »första
arbetsstugan» och införskref en norsk slöjdlärarinna för att i Stockholm öppna
en kurs i spånarbeten för tjugufyra fruntimmer, hvilka åtogo sig att under tre
månader kostnadsfritt undervisa i slöjd.

Samtidigt öppnades, på föranstaltande af sedan aflidna fru J. von Tschudi,
född Rossander, med tillhjälp af kyrkoherden Landqvist, den andra arbetsstugan,
i Katarina församling.  I slutet af 1887 anslog »Lars Hiertas Minne» ytterligare
3,000 kr. till upprättande af nya sådana anstalter, och stiftelsens medel fördelades 
så, att då några lämpliga personer åtogo sig att insamla 500 kr., skulle
de af stiftelsen erhålla också 500 såsom grundplåt.

Barnens ålder är mellan 7 och 13 år.  De mindre gå på förmiddagarne,
de äldre på aftnarne.  Arbetet utgöres af spånflätning, löfsågning, korgmakeri,
skomakeri, sömnad, lappning o. s. v.  Kostnaden för en arbetsstuga på 90 barn,
öppen omkring åtta månader, beräknas, då fri lägenhet erhålles, till 1,200 kr. 

Arbetsstugorna verka i bästa förstånd med folkskolan och
åtnjuta dennas bistånd.  Att få plats i arbetsstugan är en af
folkskolebarnen eftersökt förmån, och att »stugan» verkar uppfostrande
bevisas icke blott af den hos folkskolebarnen därigenom tilltagande lusten
för nyttig sysselsättning, utan äfven af de vitsord som lemnas af
folkskolans lärarepersonal rörande det goda inflytandet på barnens
uppförande.

»Det göres i vårt land så mycket», säger fröken L. Dahlgren, en
af arbetstugornas mest nitiska främjare, i en af henne utgifven sakrik
redogörelse, »för att åter upprätta redan till brott hemfallna barn och
äldre individer.  På sådana anstalter, hvilka medföra en så osäker
framgång, offras årligen ofantliga summor.  Huru mycket bättre vore
det icke då, att genom lämplig vård och uppfostran framför allt
bibringa barnen kärlek till arbete och därigenom rädda dem från att
begå brott, rädda dem från att falla.»

***

Bredvid folkskolan och såsom en förberedande afdelning till denna
kvarstår ännu småbarnsskolan, som visst icke är någon nutidsskola,
men trifves äfven i våra dagar och är ett lefvande intyg på det
intresse för folkundervisningen som uppstod här för ett halft
århundrade sedan och verkade med de medel som då stodo till buds, och
efter de grundsatser hvilka då ansågos vara uttryck för ett raskt
framåtskridande.

Efter att hafva uppstått redan tjugu år förut i England, försöktes
småbarnsskolor i Stockholm först 1836, då en sådan för omkring femtio barn 


inrättades i Stora barnhuset.  Det sällskap, som grundat denna skola, fann
resultaten så glädjande, att det redan samma år öppnade en ny, vid Trumpetarebacken 
(nu Smålandsgatan).  Därpå följde inrättandet af flera dylika skolor.  
Afgiften af barnen utgjorde 8 sk. banko i veckan, hvilket ansågs kunna betäcka
kostnaderna, och om barnen utgjorde ett större antal, såsom tretio till femtio,
torde, heter det i en snart femtio år gammal redogörelse, »föreståndarinnan
kunna påräkna någorlunda ersättning för sitt besvär». 

Äfven på 1880-talet finna vi »Sällskapet för inrättande af
småbarnsskolor», med drottningen till beskyddarinna samt kronprinsessan
af Danmark och hertiginnan af Dalarne till hedersledamöter.  
Sällskapet underhåller fyra småbarnsskolor.  Om vi titta in i den som
är på Södermalm, 30 Katarina Högbergsgata, finna vi ända till åttio
barn mellan sex och åtta år, hvilkas undervisning skötes af två
fruntimmer.  Det ena af dessa har i fyrtiotvå år varit skolans
förestånderska och under hela denna tid aldrig en enda skoldag försummat
undervisningen.  Det är också ett stort antal barn, som hon, fröken
Ida Raab, brorsdotter till den bekante Bellmanssångaren, kapten Axel
Raab, handledt under deras första skolår och af hvilka många sedan
såsom vuxna personer ofta komma på besök till den vördade lärarinnan 
och hålla henne i kännedom om, huru det gått dem i lifvet.  För
många tyckes det ha gått mycket bra, och däröfver gläder sig lärarinnan, 
som nu, vid ett par och sextio års ålder, är lika verksam och
lika omsorgsfull för de små.  Ett stort antal af dem får kostnadsfri
middagsmat, hemtad från Arbetsinrättningen, men som förtäres i
skolan, och måltiderna öfvervakas af lärarinnorna.  Och huru stor är
den materiela vedergällning som gifves till en sådan lärarinna?  Jo,
förestånderskan har fri bostad samt nu 500 kr. om året, men under
en lång följd af år var penninglönen endast 400.  Medhjälparinnan
får ingen bostad och endast 300 kr. i lön.

***

Såsom sammanhållningspunkter ha Stockholms folkskollärare, liksom hela
landets, Sveriges allmänna folkskollärareförening, men också särskildt Stockholms
folkskollärareförening, liksom de ega en facktidning, gemensam för hela
folkskollärarekåren, Svensk läraretidning, utgifven af Emil Hammarlund, ett blad
som med uppmärksamhet följer alla frågor rörande folkskolan och har stor
spridning. 

***


Stockholm har en mångfald skolor, i bokhålleri, skrifning och
räkning, ett stort handelsinstitut, uppkalladt efter grosshandlaren Frans
Schartau, stora och små handelsskolor, särskilda språkskolor, musik- och 
sångskolor, teckningsskolor, dansskolor, ridskolor, m. m., men
bland egentliga nutidsskolor äro också hushållsskolorna, t. ex. den
redan omnämda som tillhör diakonissanstalten samt Praktiska
hushållsskolan, n:o 11 Jakobsbergsgatan, Nya hushållsskolan, n:o 17
samma gata och Matlagningsskolan, n:o 22 Hamngatan, hvilka
undervisningsanstalter äro beräknade dels på utbildande af dugliga tjänarinnor,
dels på att gifva unga fruntimmer ur de bildade klasserna en bättre
insigt i matlagningen, hviken, såsom doktor Ch. Em. Hagdahl,
kokkonstens vetenskaplige skildrare och främjare, erinrar oss, »är en
konst, som ej kan inläras på en dag, ej häller genom att endast läsa
en bok öfver ämnet».  Det är en konst och ett hälsovilkor som väl
förtjäna att göras till föremål för undervisning i särskilda skolor och
införas äfven bland läroämnena i folkskolan.  Detta har Stockholm
också insett och under 1880-talet börjat göra insigten fruktbärande.

***

En nutidsskola af stor betydelse är Tekniska skolan.  Vill man
få en föreställning om, huru stort deras antal är som besöka denna
läroanstalt, kan man på aftonen infinna sig i Mästersamuelsgatan, där
skolans palats stänger vägen mellan Brunkeberg och Hötorget, en
väldig byggnad för en väldig skara lärjungar.  Man ser då hundratals
unga personer af båda könen begifva sig in i skolhuset, och följa vi
dem, skola vi se huru de fördela sig på de stora lärosalarne och
draga nytta af den undervisning som där meddelas.  Det är ett icke
ovigtigt bidrag till kännedomen om nya Stockholm, om det samhälle,
som icke låter någon stund mellan morgon och natt förflyta utan att
öka sina kunskaper och uppöfva sina färdigheter.

Skolan räknar sin tillvaro redan från 1846 och är ett barn af den året
förut upprättade Svenska slöjdföreningen.  Denna hade, förnämligast genom
skeppsbyggmästaren J. F. Anderssons och den mycket bekante konstnären N. M.
Mandelgrens ifriga bemödanden kommit till stånd för att främja svenska konstflitens
och näringarnes förkofran och skulle därför bland annat inrätta eller understödja 
därtill lämpliga läroanstalter.  Mandelgren hade en särskild söndags-ritskola, 
för hvilken han begagnade en lokal i konstakademiens hus, och denna
skola öfverlemnade han till slöjdföreningen, hvarför han kan betraktas såsom
den egentliga upphofsmannen till Tekniska skolan.

Slöjdföreningens skola, såsom läroanstalten först kallades, sattes under
kapten B. Cronstrands ledning och hade sin undervisning på söndagsförmiddagarne 
i samma lokal, där Mandelgren haft sin ritskola.  Snart vardt dock denna 


lokal för trång, hvarför skolan flyttades till rådhuset.  Lärjungarnes antal
uppgick då till 102 med fyra lärare, som hvar och en åtnjöt en lön af 233 rdr 16
sk. banko.  Undervisningen utsträcktes till flera ämnen, och en ny lokal hyrdes
vid Myntgatan för att jämte salen i rådhuset inrymma det alt mera tilltagande
antalet af lärjungar.  Utom söndagsskolan fans i Kastenhofshuset (nu Hôtel
Rydberg) en dylik skola på onsdagsaftnarne.  År 1850 flyttades hela skolan till
Brunkebergs hotel och 1857 till n:o 39 Mästersamuelsgränd.  Då understöddes
skolan med statsanslag på 6,000 rdr banko samt med hyresbidrag från
drätselkommissionen och borgerskapets bemedlingskommission, utom af frikostiga
gåfvor från konungen och enskilda personer.

År 1860 öfvertogs skolan af staten och namnet ändrades till Slöjdskolan
i Stockholm, men hon behöll sin ganska inskränkta lokal ända till dess hon
beviljades ett eget, stort hus, också vid Mästersamuelsgatan, hvilket bygdes och
inreddes i öfverensstämmelse med skolans ökade behof och invigdes 1866.  A.
Björkman, då kapten vid fortifikationen, var skolans föreståndare och bibehöll
den befattningen i ett par årtionden, under hvilka skolan allt mer utvecklade
sig.  I samband med denna utveckling ombildades skolan i sin helhet 1878 och
erhöll då sin nu varande benämning Tekniska skolan i Stockholm. 

Skolans ändamål är att meddela undervisning i de läroämnen,
som äro nödvändiga för en på insigt grundad utöfning af de industriela 
yrkena och därigenom främja svenska näringarnas och konstflitens
utveckling och förkofran.  Detta sker också på ett fullt nutidsmässigt
sätt.  All undervisning lemnas på frivillighetens väg, och lärjungarne
infinna sig, emedan de veta, att där är något att lära, som de ha
omedelbar nytta af för det praktiska lifvet.

Undervisningen pågår alla söcknedagar från klockan åtta på
morgonen till nio på aftonen, fördelad på fem hufvudafdelningar, hvar
och en med sina årskurser och underafdelningar.  Först och främst
har man den stora afton- och söndagsskolan för dem som ej ha tid
att på andra timmar skaffa sig några insigter, och den afdelningen
har öfver åtta hundra lärjungar och sjutton olika kurser, afsedda att
tillgodose den tekniska utbildningen inom de olika yrkena.

På den kvinliga afdelningen undervisas omkring tre hundra
personer i nio olika kurser.  Från dessa afdelningar kunna lärjungarna
fortsätta i de öfriga, af hvilka en, byggnadsyrkesskolan, är afsedd för
att utbilda dugliga byggmästare, en annan, maskinyrkesskolan, för
maskinverkmästare, montörer o. s. v.  Slutligen finnes den högre
konstindustriela skolan, som är den enda i sitt slag här i landet och
utbildar mönsterritare, ornamentsbildhuggare, dekorationsmålare, m. fl.
samt lemnar undervisning i åtskilliga tillämpningsämnen, såsom
läderplastik, porslinsmålning, glasmålning o. s. v.

Sist nämda afdelning har under senare år visat sig vara en
nutidsskola af största vigt för våra slöjdidkare.  Hvad som där uträttas
har redan yttrat sig i en alt större konstindustriel smak och färdighet 
hos många bland våra yrkesidkare.  Denna skolas arbeten utgöra
också, naturligtvis i högre grad än de öfriga mera förberedande
afdelningarnas, en märklig dragningskraft till den årliga utställningen i
maj månad, där man finner ett öfverraskande antal goda elevarbeten,
vittnande om lärarnes stora omsorg och skicklighet vid undervisningen.  
Utställningen räcker blott en vecka, men har under senare år
besökts af ända till 10,000 personer.  Det är för öfrigt icke blott
under utställningen som allmänheten visar sitt intresse för Tekniska 
skolan, hvilken äfven af främlingar betraktas såsom ett af de
märkligaste intyg på Stockholms lifliga deltagande för den inhemska
slöjdens utvecklande.  Dit komma också lärare från rikets öfriga tekniska
skolor och stanna i dagar och veckor för att studera det sätt hvarpå
stockholmsskolan meddelar tekniskt vetande.  Här finnes ju äfven
Sveriges enda teckningslärare-seminarium
med därunder hörande två barnklasser med
ej mindre än två hundra barn för
lärarekandidaternas praktiska utbildning.

Hvad som mycket bidragit till
Tekniska skolans stora framgång äro de
ändamålsenligt inredda lokalerna och en rik
samling undervisningsmateriel.  En del af
denna är för det dagliga behofvet
fördelad på de olika lärosalarne, en annan del
är helt nyligen sammanförd i den stora,
f. d. samlingssalen och bildar där ett
lärorikt museum, som omfattar flera tusen
nummer ornamentik och tekniska prof
och alster.  Museet studeras flitigt af den högre afdelningens
lärjungar och är tillgängligt äfven för allmänheten samt besökes mycket af
slöjdidkare.

Inom skolan finnas också kemiskt laboratorium, fysiskt kabinett,
en större samling modeller för mekanik och maskinlära samt ugnar
för porslins- och glasbränning.  Skolan eger äfven ett stort och nu
mera väl ordnadt bibliotek af något öfver 7,000 band, nästan uteslutande 
teknisk literatur, samt i en särskild planschafdelning omkring
11,000 planscher, ordnade i kartonger efter stilar.  Biblioteket besökes 
af mer än 500 personer i månaden, och utlåningen går till 3,300
nummer årligen.

B. V. Adler.

Tekniska skolans rektor är sedan 1886 arkitekten B. V. Adler,
som studerat dels vid Chalmerska institutet i Göteborg, dels vid
konstakademien i Stockholm, belönats med akademiens högsta pris och
lemnat ritningar till en mängd byggnadsföretag samt visat sin stora 
förmåga vid ledningen af en teknisk läroanstalt.  Skolan har för öfrigt
tjugufyra lärare, bland hvilka många mycket framstående inom olika
grenar af tekniska kunskaper.

Det är länge sedan denna skola måste känna sig lycklig öfver att få
ett statsanslag af 6,000 kr.  Anslaget går nu till 86,500.  Till sammans med
detta anslag hade skolan under läsåret 1888—1889 en inkomst af 98,427 kr.,
som jämte en behållning från föregående året utgjorde något öfver 100,000 kr.  
Utgifterna gingo till 98,468 kr.  Lärjungarnes skolafgifter utgjorde till sammans
ej mer än 7,267 kr. 

***

Bland sina bildningsanstalter eger Stockholm en som visst icke
år ny — den är till och med några och femtio år gammal — men
som framför många andra kan med stort skäl kallas en nutidsskola.  
Det är Stockholms borgareskola, hvilken har en minst lika vigtig
uppgift som Arbetareinstitutet och hvars föreläsningar äro vida mera än
Arbetareföreningens besökta af verkliga arbetare.

Stockholms första borgareskola inrättades 1836 af sällskapet »Redliga
förbundet» och bestod då af en afdelning med en lärare och fyrtio lärjungar samt
egde samband med Jakobs och Johannis handtverksskola.  År 1841 upplöstes
»Redliga förbundet», men ett särskildt sällskap bildades för att upprätthålla
skolan, hvilken sedan dess fortgått själfständigt och redan 1867 bestod af tre
afdelningar med mellan 5- och 600 lärjungar.  Det är dock först på 1880-talet, som
Borgareskolan utvecklat sig till en nutidsskola af verklig betydenhet. 

Sällskapets för befrämjande af Stockholms borgareskola senaste stadgar
äro af den 26 april 1886.  Styrelsen består af dels 7 af sällskapet själft valda
ledamöter, dels af dem som utses af församlingarnas skolråd, och inom sig väljer
styrelsen skolans undervisningsråd, hvarjämte finnas inspekterande ledamöter.

Skolan har två afdelningar, och lärokurserna omfatta svenska, tyska och
engelska språken, räkning, skönskrifning, frihandsteckning, geometri med linearritning, 
bokföring, kemi, fysik, astronomi, hälsolära, allmän historia och geografi. 

Ett besök i någon af skolans nu mera många lokaler inom olika
stadsdelar är af icke ringa intresse.  Det fins kanske få undervisningsanstalter 
som erbjuda betraktaren en så säker och omedelbar inblick
i arbetsklassens och den lägre medelklassens bildningssträfvan.  Den
lägre afdelningen är i detta fall den intressantaste.  Här sitta på samma
bänk och följa med samma ifver undervisningen både gamle män,
nästan gubbar, och unge pojkar.  Den enda åldersgräns som skolan
uppdragit är, att de som skola inskrifvas såsom lärjungar icke få
vara under 15 år.  I en afdelning ha vi sett femtioåringar, och man
har exempel på, att far och son deltagit i samma undervisning.

De kvinliga lärjungarna äro vanligtvis yngre.  Det har dock händt,
att en femtioårig kvinna låtit inskrifva sig, liksom det inträffar, att 
läraren måste begagna sig af det till en skolflicka ovanliga tilltalsordet 
»fru».

»Det är», yttrade en gång en lärare, »rörande att se, huru de
stora, starka karlarne streta för att kunna följa med, huru de grofva
fingrarna försigtigt omsluta pennskaftet och huru mödosamt bokstäfverna 
tillyxas.»

Den lägre afdelningen består hufvudsakligen af arbetare, och där
äro alla yrken företrädda, murare, järnarbetare, sotare, skräddare,
vedhuggare o. s. v.  Därjämte tillkomma i ovanliga fall handelsbiträden.  
Denna afdelning tjänar egentligen som fortsättningsskola för dem som
behöfva fullkomna eller kanske hjälpa upp sina kunskaper från
folkskolan.  Undervisningen i afdelningens ämnen meddelas under 12
timmar i veckan, hvartill komma 2 timmars frihandsteckning samt 4
timmars populära föreläsningar i kemi, fysik, historia och geografi, d. v.
s. under omkring 12 veckor ungefär 200 timmars undervisning för
en afgift af två kr.  Den lägre afdelningen är ettårig.

Den högre afdelningen har ett helt annat skaplynne.  I den
utgöras lärjungarne förnämligast af handelsbiträden och handtverkare.  
De i denna afdelning förekommande kurserna i främmande språk äro
ganska talrikt besökta.  Så deltogo under läsåret 1888—89 i engelska 
kursen 112 och i tyska 113 lärjungar.  I franska språket dock
endast 19, men detta är ett nytt ämne i skolan och kostar mest.

Dessa praktiska kurser ledas af skickliga lärare och lärarinnor
från de allmänna läroverken och enskilda skolor och äro af stor
betydelse för den lägre medelklassen och tjänstemannaklassen.  De
afhjälpa en brist i våra flickskolor och göra genom sin billighet möjligt
för äfven den minst bemedlade att låta sina döttrar inhemta kunskaper 
i utländska språk.  Afgiften för hvarje språk är 5 kr. i terminen,
utom för franska, där den uppgår till 10 kr.

Den högre afdelningen är i vissa ämnen ettårig, i andra tvåårig,
så att hela skolan med främmande språk tager en undervisningstid af
tre år, men enär lärokursen är uteslutande bygd på frivillighetens
grundval, så står det hvar och en fritt att gå där längre eller kortare
tid.  De som besöka borgareskolan göra det i allmänhet af fri vilja,
emedan de, redan utkomna i lifvet, lärt sig inse sin okunnighet och
önska med det snaraste afhjälpa den.

Vid undervisningen ha föreläsningarna, som hållas i Klara
folkskolehus af skickliga föreläsare, en vigtig uppgift och skulle kunna
med fördel begagnas af hvem som hälst som med någon skolunderbyggnad 
önskar utvidga sina kunskaper.

Under höstterminen 1889 föreläste på måndags aftnarne kand. O. H. 
Dumrath om »hjärnans och nervernas hygien» samt en timme senare, kl. ½9—½10,


lektor E. Jäderin om »astronomiens första grunder».  På onsdags aftnarne var
det civilingeniören K. af Geijerstam som läste öfver »metalloiderna samt
metallerna kalium och natrium, samt kand. E. Svensén öfver »Asien, land och folk».  
På fredagen föredrog lektor A. Björkman »om kroppars jämvigt och rörelse» och
kand. E. Svensén om »Sveriges kulturhistoria från westfaliska freden till våra
dagar». 

Från 1882 har Stockholms borgareskola af kommunen åtnjutit ett årsanslag
af 5,000 kr., som beviljats på fem år i sender och i bidrag från Stockholms
handtverksförening 500 kr. samt i statsbidrag 500 kr.  Från hufvudstadens
territoriela församlingar lemnades 1888 något öfver 2,000 kr.  Lärjungarnes afgifter
uppgingo till 5,282 kr.  Med räntemedel hade skolan en inkomst af nära 19,000
kr.  Denna summa skulle dock vara otillräcklig för den verkligen storartade
verksamhet som skolan utvecklar, om den icke underhjälptes af styrelsens omtanka
och sparsamhet samt genom att församlingarnas skolråd afgiftsfritt upplåtit
folkskolornas lokaler, hvilka kunna användas, enär borgareskolans undervisning eger
rum om aftnarne.  Något eget hus har borgareskolan icke.

Under läroåret 1888—89 inskrefvos 1,071 lärjungar, hvilket var 230 mer än
året näst förut.  Vid den lägre afdelningen är terminsafgiften 2 kr. för fullständig 
undervisning (12 timmar i veckan utom föreläsningarna).  Söndagslärjungar
betala endast 1,50.  Vid den högre afdelningen är allmänna terminsafgiften 3 kr.,
men för grosshandelsbokföring samt, såsom ofvan nämdes, för språk betalas
särskildt. 

Skolan har ett stort antal lärare och förestås af öfverläraren P.
E. M. Fischier, hvilken oförtrutet arbetat på läroanstaltens förkofran.





XXXIII.
 
Elden är lös!



Just som Stockholms invånare lågo i sin
djupaste sömn, väcktes de ofta nog af
larmskott och klämtningar i stadens alla
kyrktorn, och sömnen drefs då fullständigt på
flykten af de äfven i de trångaste gator skrällande 
och dundrande trummorna, hvilket alt skulle
underrätta dem om att eldsvåda utbrutit någonstädes 
inom stadens område eller på Djurgården.  
Då redo hästgardisterna i sporrsträck, och
fotgardenas marschtakt gaf genljud mellan de höga
husen.  Alt var beräknadt på så mycket buller
som möjligt för att få så många människor som möjligt på benen.

Men med själfva släckningen stod det mycket illa till.  De små
vattentunnorna, som kommo skramlande på skrala kärror, innehöllo
ej mycket släckningsämne, och släckningsredskapen för öfrigt voro af
dålig beskaffenhet, släckningsmanskapet oöfvadt och utan manstukt.  
Det hela var ett elände, och likväl deltog hvar enda stockholmare i
det eländet.  Alla skulle ut och se på huru det brann, och de flesta
ville föra befäl, säga huru man skulle bära sig åt för att få vattnet
ur mynningen på en slang och icke genom trashålen på slangens sida,
anordna om räddningen af husgeråd och människor, springa i vägen
för polisen, gifva goda råd åt kommendanten, göra sig bemärkt af
konungen, ty konungen skulle naturligtvis också vara med.  Under
tiden brann alt sammans ned, och husgerådet gick förloradt under
räddningen, och människolif spildes också ej sällan.


Sådant var tillståndet ännu få år före 1880-talets början.  Allmänt
insågs behofvet af brandväsendets fullständiga omskapande, men myndigheterna
ryggade till baka för de stora kostnaderna, och frågan fick vänta på sin lösning
till dess vådorna af det gamla oefterrättlighetstillståndet framträdt så starkt, att
en ändring nödvändigt måste företagas.  Det var branden i Palinska huset, nu
mera Inteckningsbolagets, vid Gustaf Adolfs torg, natten mellan den 11 och 12
november 1873, som gjorde slag i saken.  Där spildes människolif som otvifvelaktigt 
kunnat räddas, om snabbhet och ändamålsenlighet funnits vid släckningen, 
och från det tillfället var Stockholms gamla brandväsende för alltid utdömdt.

Genom nya brandordningen, antagen af stadsfullmäktige den 1 oktober 1875
samt faststäld af öfverståthållareämbetet den 30 i samma månad, har Stockholms
eldsläckningsväsende höjt sig till en punkt, fullt jämförlig med den utlandets
större städer redan förut uppnått. 

Brandtrumpeten låter nu höra sig redan på tämligen stort afstånd,
men det är ett buller som ej kan jämföras med klämtningar i
kyrkklockorna, kanonskotten och larmtrummorna.  Det är icke ett
uppmaningstecken, att Stockholm skall gå »man ur huse» för att se på
en eldsvåda, utan en varningssignal för
att folket på gatan skall laga sig undan
och lemna vägen fri för dem som utan
allmänhetens hjälp skola släcka elden.  
Trumpetens ljud ledsagas af en klockas
klingande, och båda jaga upp på
trottoaren alla som icke ha något med
eldsläckning att göra, och det ha inga
andra än brandkåren.  Således: fort undan!

B. Hollsten.

Det bär af i skenande traf från
hufvudstationen vid Johannis kyrkogård,
Malmskilnadsgatan utför och så vidare
till det ställe, där elden brutit ut.  På
hvarje sprutvagn sitter ett halft tjog
unge kraftige män i full utrustning med hjälmar och alt tillbehör, och
bredvid kusken på främste vagnen ser man brandchefen sjelf,
kommendörkapten B. Hollsten, hvars kraftfulla figur och öppna, käcka
ansigte med den fasta blicken bära intyg om en befälhafvares bästa
egenskaper.  Det är han, en af Stockholms mest populära personligheter, 
som leder det hela, följer alt med skarp uppmärksamhet, afgör hvad
som skall uträttas, och han gör det utan att länge besinna sig, med full
tillförsigt till underbefälets och manskapets beredvillighet och förmåga.

En ståtlig syn är att se dessa sprutvagnar jaga framåt så fort
de starka och snabba hästarne förmå löpa.  Det är också en nästan
hemsk syn i natten, icke så bländande som Berlins brandkår, då denne
med blossande facklor ilar till sitt mål, ty Stockholms åker vanligtvis blott
med några lyktor, men det är såsom susade »Åsgårdsreiden» i mörkret 
förbi oss, något trolskt och hemlighetsfullt, oemotståndligt och
mäktigt.  Det är också till strid de draga ut, en djärf och obeveklig kamp
mot lågornas jättar och troll.  Och segrare varda desse män vanligtvis 
alltid, om ock ofta efter hårda ansträngningar och under lifsfaror
som göra deras yrke lika vådligt som soldatens.

Brandsoldater kallas de också och krigarlif föra de midt i den
allmänna freden, ty de äro intet ögonblick på dygnet säkra för att ej
nödgas rycka ut mot sina fiender.  Stockholms brandmanskap tager
sig ståtligt ut i trupp och full uniform, men hvar man för sig ser
icke så ståtlig ut som en 
brandsoldat i Berlin, hvars kraftiga
figur är ett riktigt praktexemplar 
af människoskapnad.  
Stockholmaren förefaller dock att
vara yngre och vigare samt är
otvifvelaktigt smidigare i sina
rörelser och lättare, hvilket i
detta yrke är en ovärderlig
fördel.

Brandsoldat.

Vid den nya brandordningens
första tillämpande utgjordes kåren,
som lyder under drätselnämdens
första afdelning, af brandchef,
brandlöjtnant, en verkmästare och
maskinist, en fanjunkare, två sergeanter
och 83 man med korpraler.  Sedermera 
tillsattes en underlöjtnant, och
sergeanternas antal har ökats till
sex.  Vid utgången af årtiondet
utgjorde manskapets effektiva styrka
omkring 130.  Tjänstetiden för
manskapet är tre år.  En önskvärd
ökning i medeltjänstetiden har under årtiondet inträdt, och karlarnes medelålder
också något höjt sig eller från 22,42 till 23,99.  De inom kåren befintliga
värnpligtige, hvilka nödgas deltaga i det öfriga beväringsmanskapets öfningar,
åstadkomma tidtals en minskning i manskapsstyrkan.

Svårigheten att anskaffa för brandväsendets tjänst lämpligt folk gjorde sig
under årtiondets senare hälft alt mera märkbar och torde, utom de stora
fordringar som måste ställas på en brandkarl, ha haft sin förnämsta orsak i
aflöningsförhållandena.  Aflöningen för ungefär två tredjedelar af manskapet var
180 kr. årligen och för den återstående tredjedelen 240 kr., för korpralerna 300.  
Stadsfullmäktige höjde därför korpralernas aflöning samt de lägst aflönade
brandkarlarnes, så att en korprals aflöning nu utgår med 35 kr., en vice korprals med
28 kr. och en brandkarls med 20 kr. i månaden, hvaremot den högre aflöningen 
som uppkommit af tillägg efter vissa tjänsteår nu icke fick någon
tillökning.




Två sergeanter ha hvardera 1,200 kr. i årlig lön, två andra 1,400,
fanjunkaren med personligt lönetillägg 1,800, verkmästaren 2,000, underlöjtnanten
2,000, löjtnanten 3,500 och chefen 6,000, de två senare med personligt
lönetillägg.

Så väl befäl som underbefäl erhålla dess utom fri bostad och vedbrand
samt manskapet, som är kaserneradt, fri mat och beklädnad. 

Stockholms brandkår fördelas mellan de båda hufvudstationerna,
Johannis och Katarina (Tjärhofsgatan), så att på den förra finnas chefen, 
underlöjtnanten, fanjunkaren, förste maskinisten, ett par sergeanter, 
åtskilliga korpraler samt omkring 70 eller 80 brandkarlar, och på
Katarina station löjtnanten samt den öfriga styrkan.  Hvarje månad
ombytes manskapet vid Katarina station.

Från Johannis station bestrides brandvakt vid Operan af en korpral, en
vice korpral och tre man, vid Dramatiska och Svenska teatrarne af lika många
korpraler samt två man.  Vakten vid Södra teatern tages från Katarina station
och utgöres af en korpral och en man.  Dess utom bestrides brandvakthållning,
då så erfordras, vid Djurgårdsteatern m. fl. ställen.

Kåren hade 1888 vid Johannis station nio och vid Katarina sex hästar.

Materielen har ständigt ökats.  Redan 1875 inköptes den första ångsprutan,
från Merryweather & Sons fabrik i London, samt två sexton-mans sprutor från
Shand Mason & comp. i samma stad, en slangvagn till ångsprutan, en 2,025 fot
hampslang samt åtskillig mindre materiel, hvaribland en räddningslina för hvarje
polisvaktkontor.  Denna materiel har sedermera oupphörligt ökats.  Bland de
värdefullaste tillökningarna äro de mekaniska räddningsstegarne, uppfinning af
f. d. underlöjtnanten T. Een, samt den med namnet S:t Erik uppkallade, vid
Ljusne mekaniska verkstad förfärdigade sjöångsprutan, till hvars bekostnad
Stockholms stads brandförsäkringskontor skänkte 25,000 kr.  Sprutan, som har
sin station nedanför rådhuset i Norrström, är en af stockholmarnes gunstlingar.  
Formen är en vanlig ångslups, och efter tio minuters uppeldning framdrifves
den med nio knops hastighet.  Sprutan gifver en vattenmängd af 2,000 kannor
i minuten.

Utom denna sjöspruta finnas tre landångsprutor, sjutton handkraftsprutor
samt öfver tjugu pytssprutor.  Bokförda värdet af hela eldsläckningsmaterielen
var vid 1889 års början 124,496 kr.  Hela inventarievärdet, med hästar,
kaserninventarier o. s. v. utgjorde 152,031 kr. 

Vill man öfvertyga sig om, hvilken ordning råder vid en
brandstation i Stockholm i vår tid, huru manskapet där sysselsättes med
exercis och gymnastik samt öfningar i materielens begagnande, med
instruktionsläsning och arbeten på där befintliga verkstäder, m. m.,
skall man besöka den förnämsta hufvudstationen, palatset vid
Malmskilnadsgatans slut, närmaste grannen till Johannis kyrka.  Där låg
förut Jakobs och Johannis församlings fattighus, sannolikt på samma
tomt, där S:t Örjans hospital i medeltiden var beläget.  Det är stadens
tomt och den erbjuder godt utrymme, hög belägenhet samt gena, om
ock till en del branta utfartsvägar till Stockholms norra och östra delar.  

Arbetena börjades 1876 och fullbordades 1878, så att manskapet 
kunde inflytta den 1 augusti sist nämda år.  Den 9 oktober
invigdes huset af öfverståthållaren i stadsfullmäktiges närvaro.

Johannis brandstation.

Hufvudbyggningen består af två delar.  Den ena med bottenvåning 
och tre öfvervåningar bildar framsidan åt Malmskilnadsgatan,
som här är ganska bred och ännu af gammalt på denna punkt kallas 
Johannis plan.  En annan sida vetter åt Johannis kyrkogård och
har bottenvåning samt två öfvervåningar och afslutas öster ut med en
tornbyggnad, som innehåller en lanternin, hvarifrån man har vidsträckt
utsigt, men telegrafen och telefonen göra lanterninen öfverflödig.  Denna
del af byggnaden inrymmer bland annat de två stora spruthusen, där
den stora materielen ständigt står färdig till användande, då signal
gifves till utryckning och de stora portarne åt gatan slås upp.  I första
våningen finnas fyra logement och ett dagrum.  I andra våningen
inrymmas matsal, ett badrum, ett sjukrum samt två större logement för
manskapet.

Åt Malmskilnadsgatan finnas i bottenvåningen vaktrum, korpralsrum, 
telegrafrum, ett expeditionsrum för chefen och ett för fanjunkaren 
o. s. v.  En trappa upp är chefens boställsvåning, två trappor
upp boningslägenheter för underlöjtnanten och fanjunkaren samt tre
trappor upp förrådsrum.

Det hela är en ganska storartad kasernbyggnad, till hvilken
hofintendenten Axel Nyström uppgjort ritningen.  Den vidsträckta gården
användes till exercis och eldsläckningsöfningar.  På gårdens ena sida,
midt emot spruthuset, är stallet och längst fram på gården ligga
gymnastikhuset, verkstäder och boställslägenheter för underbefälet.  På
tomtens ena hörn har man uppfört en fyra våningar hög 
Brandkårens utryckning.
exercisgafvel till manskapets öfvande.  Kostnaden för denna hufvudstations
uppförande och inredning uppgick till nära 183,000 kr.

Den andra hufvudstationen är belägen i Sieverska kasernen,
Tjärhofsgatan, en här förut omnämd gammal byggnad som tillhör
Stockholms stad och användts till olika ändamål.  Vid brandkårens
upprättande och innan Johannis-stationen bygts, var kårens hufvudstyrka
förlagd här.  Stationen är inredd efter ungefär samma grunder som
den större hufvudstationen, så vidt detta låtit sig göra i ett gammalt
hus, där äfven lokaler för andra ändamål finnas.  Kostnaden för denna
stations iordningsställande utgjorde 59,379 kr.

Utom de två hufvudstationerna, har brandkåren fem mindre, en
i rådhuset, en vid Hornsgatan, en å Kungsholmen, en å Östermalm
samt en å Djurgården.  Stationerna å Kungsholmen och Östermalm
utgöra tillämpning af en anordning som redan långt förut funnits i
utlandets större städer, att i en gemensam, kommunen tillhörig byggnad 
hopföra tjänstelokalerna för dem bland de kommunala inrättningarnas 
särskilda delar som ligga i samma distrikt och ofta behöfva
anlita hvarandras bistånd samt att inom samma byggnad upplåta
bostäder åt den personal som städse måste vara till hands.  Således
finnas inom byggnaden så väl å Kungsholmen som å Östermalm både
brandstation, polisstation med boställsrum åt kommissarien samt
rotemansexpedition och bostad för rotemannen.  Kungsholmsbyggnaden,
vid Parmmätaregatan, är ny och från början inredd för ändamålet,
under det stationen å Östermalm, vid Sibyllegatan, är inredd i ett
gammalt boningshus.  Den förra kostade kommunen 59,672 kr.

Men det är icke nog med att ha en stor brandkasern med 
mönstergill ordning och flera brandstationer ändamålsenligt inrättade samt
ett omsorgsfullt inöfvadt eldsläckningsmanskap med förträfflig
materiel och en sjöångspruta som visat sig kunna göra utmärkt nytta,
alt detta under insigtsfull och kraftig ledning af en chef som gjort
till sin lifsuppgift att bevara staden från eld och brand — det
erfordras ock ett snabbt meddelande mellan stationerna samt en
signalinrättning som lemnar manskapet hastig underrättelse om yppad
eldfara.  Detta är ett af hufvudvilkoren för en god brandorganisation.

Man behöfver nu mera icke klämta i kyrktornen för att kalla
hela Stockholm till eldstället.  Man icke ens vill ha ett stort antal
folk dit.  Men de som ha till yrke att släcka eldsvådor måste på
det skyndsammaste underrättas, när en sådan utbrutit.  Därför
bestämdes i 1875 års brandordning, att eldsvåda skulle i de flesta fall
tillkännagifvas medelst telegraf.  Sedan har äfven telefonen kommit
till användande.

De röda skåpen, som synas här och där på husmurarnes nedre 
delar, göra nu mera samma tjänst som klämtningen i kyrktornen förut,
och de skåpen äro tillgängliga för hvem som hälst, hvilken vill
underrätta om en utbruten eldsvåda eller att manskap behöfs för att
pumpa läns öfversvämmade källare o. s. v.  De äro visserligen också
tillgängliga för dem som af okynne vilja allarmera brandkåren, men
den olägenheten uppväges dock af den stora fördel som brandskåpens 
rätta användande medför.  En eldsvåda utbryter.  Den som först
varseblir elden skyndar till närmaste brandskåp, och hvar det är till
finnandes, bör man genom anslag inom hvarje hus få reda på.  Det
är husegarens skyldighet att uppsätta ett sådant anslag.  Denna
skyldighet är öfver alt iakttagen, men hvad som mycket sällan fullgöres
är föreskriften, att husegaren bör göra sig förvissad om, att
hyresgästerna verkligen läst hvad som står på anslaget och ha klart för
sig det därmed afsedda ändamålet.

Blott signal om eldsvåda gifvits och inlupit till en station, är det
sedermera nästan ett ögonblicks verk att fortbringa signalen till öfriga
brand- och polisstationer m. fl. ställen.  Men nu mera går det allra
fortast att telefonera till hufvudstationen vid Johannes för att meddela
underrättelse om eldsvådas utbrott.

Brandskåpens uppsättning började 1876, vid hvilket års slut 58 skåp funnos.  
Nu är antalet mer än dubbelt.  Vid början af 1889 var det 118, af hvilka 73
tillhörde Stockholms stad och 45 enskilda personer, verk och inrättningar.  
Brandtelegrafens yttre ledningar uppgingo till 82 kilometer.  Under år 1888
allarmerades brandkåren 97 gånger genom brandskåp och 47 genom telefon.  Under
samma tid förekommo 11 falska larmsignaler, men af hvilka tre gifvits af
oförstånd.  Det är dock beklagligt nog, att kåren måste genom okynne rycka ut
förgäfves åtta gånger under ett år, men sådant förekommer hvarje år, och det är
ingalunda alltid som upphofvet till ett så dåligt skämt påträffas och straffas.

Utom genom brandskåp och telefon allarmerades kåren under det året
många andra gånger och ryckte ut ej mindre än 268 gånger.  Under 1887 var
det 170 gånger, och under intet föregående år har det varit så många gånger
som år 1888.  Bland dessa voro dock endast 14 eldsvådor af den betydenhet,
att flera ledningar från brandposter eller sprutor behöft användas; 19 släcktes
med en ledning från brandpost, och vid alla de öfriga begagnades endast mindre
brandsprutor.  Några fall voro blott soteld.

Den väglängd som tillryggalägges under ett år för släckning af eldsvådor
är icke obetydlig.  År 1888 utgjorde den af samtliga stationer ej mindre än 880
kilometer.  Den sammanlagda längden af slangar som användes det året
utgjorde 8,657 meter, och den största slanglängd som begagnades på en gång
var 1,801 meter.

Utbetalade brandskadeersättningar utgjorde 272,932 kr. under år 1888, hvilket 
var 3,15 procent af försäkringssumman för den egendom, fast och lös, som
varit utsatt för eldsvåda.  Denna procent växlade under årtiondet mellan 1,20
och 7,05, hvilken sistnämda visade sig 1883 och var orsakad hufvudsakligen af
eldsvådan i Ekmanska snickerifabriken på Kungsholmen, som ensam kräfde en
ersättning af 147,573 kr. men under åren 1876—1880 var procenten 14, i främsta 


rummet framkallad af de båda stora eldsvådorna i Tyska kyrkan och i Eldkvarnen 
år 1878.

Att Stockholms brandkår i högst väsentlig mån bidragit till minskande af
de ersättningssummor som försäkringsbolagen ha att utbetala för vid eldsvådor
förstörd fast och lös egendom är kändt och erkändt.  Stockholms stads
brandförsäkringskontor lemnar därför årligen till brandväsendet 30,000 kr., och 15,000
ha skänkts af Stockholms stads brandstodsbolag till försäkring af lösegendom.  
Stadens nettoutgift för brandväsendet har därigenom minskats, så att den under
1880-talet vanligtvis uppgått till några och sjutio tusen kronor eller föga där
öfver.  År 1885 var den utgiften 83,381 kr.  År 1888 utgjorde den 78,135 kr.  
Hela bruttokostnaden uppgick 1888 till 123,135 kr.

År 1889 afgaf brandchefen förslag till förstärkande af brandväsendet genom
tillökning af brandkårens manskap och materiel, så att vid kåren skulle ytterligare 
anställas två sergeanter och fem man, hvarigenom antalet skulle göras fullt
tillräckligt.  Olägenheten af att manskapet alt för ofta ombytes skulle i betydlig
mån afhjälpas genom löneförbättring åt dem af manskapet som utöfver en viss
tid, t. ex. 2 eller 3 år, stanna kvar vid kåren.  År 1889 fans vid kåren blott
en liten stam af tolf man hvilkas medeltjänstetid uppgick till 9 år, men för de
öfriga 118 man var denna medeltid endast omkring 1½ år, under det, enligt
hvad brandchefen upplyst, manskapet först efter en treårig tjenstgöring kan
antagas ha erhållit fullt tillräcklig öfning.

Direktionen i Stockholms stads brandförsäkringskontor hemstälde därför
1890, att öfverstyrelsen måtte bevilja, det kontorets bidrag till brandväsendet
skulle från och med nämda år utgå med 50,000 kr. 

Stockholms eldsläckningsväsende är, såsom ofvan antydts, fullt
jämförligt med utlandets större städers, men chefen underlåter icke några
bemödanden för att göra det ännu mera tillfredsställande, och i sina
bemödanden finner han ett villigt och intelligent understöd af det öfriga
befälet samt underbefälet.  Såsom brandlöjtnant har kapten C. E.
Rosell varit anstäld alt sedan kårens bildande.  Underlöjtnant är löjtnant
E. E. F. Sabelström, hvilken 1887 efterträdde frih. B. G. M. Fleetwood,
och fanjunkaren J. Marin tillhör de gamle och bepröfvade i kåren.






XXXIV.

Bland idrottsmän.



Såsom plats för kroppslig idrott intager Stockholm
ett framstående rum, och äfven på det området
är 1880-talet betydelsefullt.  Visserligen funnos
många idrottssällskap redan före det årtiondet,
tillkomna isynnerhet på 1870-talet och äfven af
långt äldre tillvaro, men dessa sällskap ha tillväxt 
mest under det senaste tiotalet och det är
förnämligast under detta som de visat någon
större lifaktighet.

Så är seglingsförlustelsen obestridligen 
gammal, men såsom icke blott ett tämligen allmänt
nöje, utan en verkligen ordnad idrott tillhör den senare tider, och ett
så lifligt deltagande som segeltäflingarna vunnit under 1880-talet ha
de aldrig förr förvärfvat sig.

Kongl. Svenska segelsällskapet är snart sextio år gammalt.  Redan 1830
började man i Stockholm känna behof af att bilda en förening för att främja
seglingsidrotten, och inbjudning utfärdades till upprättandet af en sådan.  Det
bestämdes, att hvarje ledamot skulle förbinda sig att inom ett par år skaffa sig
egen farkost.  Bland stiftarne voro hofmarskalken, friherre C. Fleming,
byggmästaren Cimmerdahl, kontrollören, sedermera öfverinspektoren Falkenholm,
grosshandlaren P. A. Nordvall, frih. F. Löwen, segelmakaren Elg, löjtnanten F.
Rosenborg, amiralen, grefve C. Cronstedt, handlanden G. Åkerberg och frih C.
Carlsson Bonde.  Sällskapets beskyddare var kronprins Oscar.  Den 27 febr.
1832 erhöll sällskapet egen flagga och standert.  Första gemensamma seglingen
försiggick den 12 sept. 1833, då sex fartyg deltogo.  Intet pris utdelades, men
hvarje fartyg fick nummer efter den ordning det framkommit till målet.  Många
hade på den tiden galersegel, endast några få voro jakt- eller kuttertacklade.




Från och med 1851 började sällskapets verksamhet antaga bestämd prägel
af ordnad idrott.  De nya stadgarne som antogos den 11 oktober nämda år
förklara, att »sällskapets ändamål är att genom uppmuntran till täfling i båtsegling 
befordra utveckling i konsten att bygga, tackla och handtera mindre fartyg,
att sprida kunskap om de första begreppen i sjöväsendet samt att under
lustturer kring Sveriges vackra, på fornlemningar rika kuster söka väcka och
underhålla hågen för det vigtiga sjömansyrket på samma gång som kärleken till
fosterlandet».

Sällskapet har till ordförande haft amiral Cronstedt, 1832—36, hofmarskalken
frih. Fleming, 1837—53, amiral Annerstedt, 1854—65, amiral v. Feilitzen 1866—75 
samt amiral Lagercrantz från sist nämda år.  Ända sedan 1843 är konung
Oskar II hedersledamot.  Vid 1880-talets slut utgjordes styrelsen af amiral
Lagercrantz, ordförande, hamnkaptenen F. v. Sydow, sekreterare, grosshandlaren J.
Bäckström och hofjägmästaren H. af Petersens. 

Vid 1889 års början voro i fartygsregistret upptagna 149 yachter, af hvilka
107 kuttrar, 11 yawls, 10 skonerter och 21 ångyachter. 

Till pris brukar sällskapet anslå 1,000 kr. om året, och äfven ha dess
utom anslagits andra 1,000 kr. till särskilda pris vid täflan mellan nybygda
fartyg.  För själfva byggandet af fartyg anslås också pris. 

Sin första kappsegling för året har sällskapet i juni, men den
stora pristäflingen försiggår i början af augusti.  Undantag därifrån
skedde endast 1885, då sällskapet, för prinsens af Wales skull,
uppsköt denna täflan till början af september.  Vid middagstiden den
förste lördagen i augusti samlas fartygscheferne i sällskapets klubbhus 
å Kastellholmen.  Då utses eskaderchef.  Under många år har
amiral Lagercrantz enhälligt utsetts till denna befattning.  Chefen
hissar sitt befälstecken på den för tillfället till sällskapets förfogande
stälda örlogsångaren, oftast Sköldmön, och så går eskadern, vanligtvis 
några och tjugu fartyg, till segels.

Det är en vacker anblick, då de präktiga kuttrarne stryka förbi
Blockhusudden och styra kurs ut åt stora segelleden, en äkta sjöstadsutsigt 
och en bild af det friska stockholmslifvet på vattnet.  Är vinden
»laber» och »konträr», bogseras hela flotiljen af ångare ända ut till
mötesplatsen å Sollenkroka Fladen.  I hvilket fall som hälst håller
man sig vid godt lynne om bord, och hvar och en båtegare tänker
naturligtvis taga pris.

På lördagskvällen äro de anmälda fartygen samlade vid
mötesplatsen.  Man »skaffar» om bord.  Klockan tio blåses tapto, och
nattskottet går, hvarefter man kryper till kojs.  På söndagsmorgonen är
man vaken i god tid och späjar efter väder och vind.  Vid åttatiden
samlas fartygscheferne om bord på seglingschefens fartyg, och där
hålles råd samt utdelas förhållningsregler.  Om prisdomare icke valts
dagen förut, varda de nu utsedde, och samlingsplatsen för prisutdelningen 
bestämmes.


Klockan är nio.  Signal att gå till segels.  Chefsfartyget ger sig
af till Kanholmsfjärden, dit det ej är långt från samlingsplatsen, och
det ankrar ett par kabellängder norr om Rökö.  Vid Fjordholmarne
i öster och Långholmen söder ut ligga flaggbåtar för att utmärka
segelbanan af 10 nautiska mils längd.

Ett skott!  Det är lystringsskottet.  Klockan är elfva på förmiddagen.  
Startsignalen hissas.  Fem minuter därefter höres ett nytt
skott.  Nu börjas kappseglingen.  Det är första täflingen.  I den
deltaga första klassens fartyg af 20 tons och där utöfver.  Där har man
t. ex. hofjägmästare Setons »Zuleika» som håller 40 tons, och
kanslisekreteraren Strandbergs »Dagmar» på 38, bankdirektör K. Wallenbergs 
»Alma» på 22, o. s. v.  Det kan hända, att vinden är styf
märssegelskultje, ingenting ovanligt här på stora Kanholmsfjärden.

Se där, det vackra fartyget, med spetstoppsegel och en duktig
spinnacker, som tager ledningen.  Det är Zuleika!  Präktig manöver!  
Hon väcker stort intresse bland alla åskådarne på de många ångfartygen
från staden och på det stora antalet andra båtar och bland hela publiken
från när och fjärran som från farkoster af olika slag och från stränderna 
försöker få en öfversigt af det stora slagfältet.  Närmast efter
Zuleika kommer ett annat vackert fartyg.  Det är »Dagmar», som en
gång var prinsens af Wales, ännu en utmärkt båt.  »Dagmar har i
dag kanske toppstången struken och för en ballongklyfvare till läsegel.  
Så kommer det ena fartyget efter det andra, sju styfva seglare som
deltaga i första täflingen.  För babords halsar ha de godt sträck till
Långholmens flaggbåt.  Där stagvända de och lägga bidevind på andra
bogen.  De kryssa icke, utan sträcka upp till flaggbåten vid
Fjordholmarne, där de gipa och hålla fördevind till chefsfartyget.  »Zuleika»
är i spetsen, »Dagmar» närmast efter.  Men det är icke slut med det.  
I dag segla de banan andra gången.  Brisen är hårdare nu, men för
öfrigt går alt ungefär som första gången, och äfven nu hinner
»Zuleika» först målet, följd af »Dagmar», hvarefter de öfriga komma med
längre och kortare mellanrum.  Så kan det gå till, och så har
det gått.

Efter denna täfling komma andra kappseglingar mellan fartyg
af mindre drägtighet.  För somliga är brisen väl hård, men de kämpa
tappert och erbjuda en vacker anblick under hela seglingen.  Innan
alla täflingarna äro afslutade, har vinden kanske ökats till tvårefvad
märssegelskultje med hög sjö, och de mindre båtarne taga in ett eller
två ref, men så föra de sina segel med maklighet äfven i de hårdare
byarne. 

I en af dessa täflingar ser man kanske också tre vackra yawls,
Arla, Sirén och Maria, som täfla sins emellan och med åtskilliga 
kuttrar.  Deras egare äro hrr E. Cederlund j:r, J. Bäckström och J.
A. Scharp.

Det kan hända, att äfven främmande fartyg deltaga i täflingarna,
såsom 1889, då »Judith» och »Ojhonna», tillhörande Nyländska
jaktklubben, samt »Sport» från Göteborgs segelsällskap hade
infunnit sig.

Stundom ser man alldeles nybygda båtar, från Bogesund,
Långholmsvarfvet eller Kummelnäs, hvilkas duglighet då pröfvas.  Svenska
segelsällskapet har uträttat mycket för båtkonstruktionens förbättrande
och en väl behöflig utveckling af båtbyggnadsskickligheten, hvilken
hos oss ej ännu hunnit någon synnerligt hög ståndpunkt.

Kappseglingen betecknas kanske ett år såsom »ovanligt intressant»,
men året därpå är den möjligtvis lika intressant.  Det hela är
nöjsamt och hälsosamt, kroppsöfvande och sinnesstärkande.

Själfva täflingen är föremål för hela Stockholms lifliga intresse.  
På den dagen går ett stort antal ångfartyg på lusttur ut i skärgården
och ett ännu större möter täflingseskadern, då denna återvänder samt
följer den sedan ända upp på Stockholms ström, ett väldigt och
lysande triumftåg till sjös.  Segelsällskapetg fartyg äro prydda med
flaggor och kulörta lyktor, och från dem afbrännes bengaliska eldar,
blänkfyrar och fyrverkeripjeser.  De talrika villorna vid stränderna
äro hela dagen befolkade af glada gäster, utbjudna att se segelsällskapets 
hemfärd.  Öfver allt flaggas och skjutes och afbrännes
fyrverkeri.  Man hurrar, sjunger, höjer glädjerop och kostar på sig
praktfull belysning.

Stockholm har icke så få glada dagar, men kungl. svenska
segelsällskapets dag är en af de gladaste.  Det är en nationalfest för
Sveriges hufvudstad.

För öfrigt är det icke endast detta sällskap som väcker intresse
med sina pristäflingar, om det också är det förnämsta.  Stockholm
har flera sådana sällskap, och såsom ett bevis på det stora deltagandet 
för segelidrotten på 1880-talet kan anföras, att det händt att tre
särskilda segelsällskap haft hvar sin pristäfling på en och samma dag.  
Under det sällskapet Svearne inbördes pröfvat sina krafter på Mälaren,
har sällskapet Värtan haft kappsegling å Lilla Värtan och Vaxholms
segelsällskap hållit sin täflan på södra Vaxholmsfjärden eller på
Trälhafvet.  Äfven sist nämda sällskap, stiftadt 1878, måste räknas till
Stockholmsidrotten, enär det utgöres af stockholmska sommargäster
i Vaxholm och då styrelsen har sitt säte i hufvudstaden.

Svearne, hvilket sällskap stiftades 1870, är visserligen icke det
enda som håller sig på Mälaren — där har också funnits t. ex.
sällskapet Kungshatt — men Svearne ha dock hittills där varit det 
Kappsegling å Kanholmsfjärden.
förnämsta.  Det räknar omkring hundra medlemmar samt har ett
trettiotal båtar.  Ordinarie pris- och kappsegling eger årligen rum å
Björkfjärden, men sällskapet har dess utom en månadssegling tredje
söndagen i hvarje månad under sommaren.  Svearne ha alltid utmärkt
sig för en hög grad af kåranda och sammanhållning.  Deras båtbyggnadsfond, 
som bildas af två tredjedelar af influtna årsafgifter, sätter
dem i stånd att hvart annat år bygga en båt, hvilken säljes inom
sällskapet.  Under vintern hålla de klubbsammankomst en gång i
månaden och ega ett bibliotek af böcker och tidskrifter rörande
sjömanskap, segling o. s. v.

Styrelsen utgjordes 1889 af H. von Rijswijk, E. Bergstedt, K. Tull, F.
Tidblad, A. Envall och A. Svensson. 

På saltsjösidan räknas äfven Lidingö segelsällskap, stiftadt 1865,
till stockholmsidrotten och har sin årliga pristäflan vanligtvis på
Trälhafvet, då femton eller tjugu båtar deltaga.  Sällskapet har ett
hundratal medlemmar samt omkring femtio båtar, till större delen
kuttrar, men också yawls, loggertar o. s. v.  Genom den af detta sällskap
bekostade »vandringspokalen» har gifvits en ny tillökning i vår
segelidrott.  Vid första täflingen, 1889, om denna pokal mellan Lidingö,
Vaxholms och Svearnes segelsällskap, segrade Arla, Lidingörepresentanten.

Sällskapets styrelse utgöres af H. Feychting, E. Lindgren och K. Tull. 

Dufnäs segelsällskap var också ett idrottsförbund under
1880-talet.  Det räknade sin tillvaro från 1883 och brukade vanligtvis
kappsegla på Baggensfjärden samt hade ända till trettio båtar i fart
af mångfaldiga typer.  Sällskapet upplöstes dock 1887.

För öfrigt finnas små segelsällskap litet hvarstädes på
stockholmarnes sommarkolonier på holmar och skär, men till någon högre
grad af idrott kunna dessa sannolikt icke hänföras.

Efter kungl. segelsällskapets återkomst från en kappsegling, är
det kanske fest på Hasselbacken eller Grand Hôtel.  Efter öfriga
sällskaps pristäflingar händer det, att samtlige deltagarne samlas i
någon vacker skogsbacke, där prisutdelningen sker och där man har
stora bord med fylda bålar, vid hvilka skålar föreslås i vältaliga
ordalag och tömmas under smattrande fanfarer och dånande hurrarop.  
Det händer också, att musiken spelar upp till dans och att det icke
är brist på fruntimmer, utan att herrar och damer svänga lustigt om
i valsen och polkan ända till dess seglarne skola bogseras till baka
till Stockholm af chefsfartyget, en ångare, och som täflingarna
vanligtvis hållas på sensommaren, då ej häller stockholmstrakten har så 
ljusa nätter, så kan man under hela hemfärden få glädja sig åt
fyrverkeri och grann eklärering.  Sådant hör också till den fosterländska
idrotten.  Då och då kommer till och med en glad bal med i festen,
icke alltid i fria luften, utan ofta i en »väl eklärerad» danssalong.   
Stockholmaren försummar aldrig att förena det nöjsamma med det
nyttiga.

Obestridligt är, att intresset för segling tillväxt mycket i Stockholm 
under 1880-talet och fortplantat sig öfver alt i omgifningarna.  
Med detta intresse har seglingsskickligheten ökats, och de vanliga
»söndagsseglarne», hvilkas oförvägenhet öfverträffats endast af deras
okunnighet i att sköta en båt, ha börjat lära sig inse, att nöjet ingalunda
lider något intrång af färdighet i seglingskonsten.  Båtbyggnadskonsten
har uppmuntrats äfven af de mindre segelsällskapen.  Så inbjöd
sällskapet Svearne 1889 herrar båtkonstruktörer att inkomma med
förslagsritning till en mindre segelbåt, och redan förut har Lidingö
segelsällskap sökt uppmuntra med byggnadspremier.

***

Om segling såsom ordnad idrott icke är så alldeles ung i Stockholm, 
har rodd däremot rätt unga anor, och likväl stod den idrotten
ganska högt redan i midten af årtiondet.

Ett och annat försök att idka rodd såsom kroppsöfning har nog gjorts för
längre tid till baka, men försöken förde då icke till något verksamt slutmål.  I
början af 1870-talet fans i Stockholm ett litet sällskap, bestående af unge
officerare, som lånade sig ett par tungrodda slupar från flottans station och knogade
vid årorna på sina lediga stunder, men de voro alldeles oerfarna i rodd, och
ingen handledning fingo de häller, hvarför de tröttnade, och sällskapet
upplöstes utan att ha uträttat något annat än att alldeles ändamålslöst tröttat ut
sina medlemmar.  Ett par år senare fingo några andra unge stockholmare låna
en annan båt från kongl. flottan, en lättrodd lustbåt som konung Oscar I fått
af drottning Victoria, och i den gick rodden bättre, synnerligen som roddarne
också erhöllo handledning i konsten.  Så tilltog hågen alt mera för detta slags
idrott.  Våren 1880 sammankommo aderton unge män, till större delen medlemmar 
af Stockholms gymnastikförening, och bildade Stockholms roddförening.  En
utriggad kapproddbåt bygdes i Sverige och en annan köptes från England.  
Båthus uppfördes på Ladugårdsgärdets strand vid Djurgårdsbrunnsviken, nya
engelska båtar anskaffades och föreningen fick många medlemmar.

Våren 1883 uppstod ännu en förening, Mälareroddklubben, och roddidrotten
började ingå som en vigtig del i stockholmslifvet.  Från den tiden har man
hvarje eftermiddag under sommaren sett lätta och snabba kapproddbåtar, förda
af kraftiga och smidiga unge män i särskild roddrägt, ila fram öfver
Djurgårdsbrunnsvikens klara yta och på Mälarens lifligare vatten, och hela sommarsöndagarne 
äro de i ännu större antal i rörelse, då ofta styrande kurs till större
farvatten.




I juni 1883 begaf sig ett båtlag af Stockholms roddförening till Kristiania
och deltog i den första skandinaviska kapprodden samt vann seger öfver
norrmän och danskar.  Detta båtlag utgjordes af A. Wirström, G. Wirström, J.
Trozelius, F. Zethræus (stroke, första åran) och A. R. Schönthal (cox,
styrman).  Det var således redan då som två af bröderne Wirström skuro sina
första lagrar.  Segern vanns i kravelbygd fyrårad racingbåt.  Samma år
segrade Stockholms roddförening i första allmänna svenska kapprodden som
hölls den 2 september i Tynningösundet, nära Vaxholm, och som erbjuder kanske
den bästa kapproddbana på jorden.  I täflan mellan Göteborgs roddklubb,
Mälareroddklubben och Stockholms roddförening tog den sist nämnda den vackra
prispokalen.  Stockholmsbåtlaget bestod då af fyra hrr Wirström och den
femte som styrman. 

Därmed hade rodden här fått den verkliga karaktären af idrott
eller »sport», såsom för modersmålet mindre nitälskande personer
bruka uttrycka sig.  Nu är det icke fråga om rodd såsom blott
kroppsrörelse, utan om utvecklandet af en färdighet, hvari hvarje
utöfvare sträfvar att uppnå den största möjliga fullkomlighet för att
framträda i verklig täflingsstrid.  En sådan utkämpas också hvarje
år mellan de svenska och någon gång äfven med utländska
roddföreningar.  De mest betydande täflingarna ha otvifvelaktigt varit vid
Holbæk i Danmark 1886 och i Tynningösundet 1884 och 1889.  
Kapprodden vid Holbæk visade åter Stockholmsföreningens
öfverlägsenhet.  Där stod en het strid mellan danskar, norrmän och
svenskar, men det Wirströmska båtlaget, Axel, Rudolf, Henrik och
Gotthard Wirström (stroke) samt K. Lundin (cox), gick å nyo segrande
ur striden och tog »vandringspriset», ett större dryckeshorn skänkt
af danska idrottsvänner, men som skall vinnas af samma roddklubb
i två skandinaviska kapproddar för att blifva kvar i den klubbens ego.

Efter tre år stod åter en ny mellanfolklig roddstrid, och den
gången i vårt eget farvatten.  Den 11 augusti 1889 lågo danska,
svenska och tyska idrottsmän i Tynningösundet färdiga att pröfva sina
krafter.  Stockholms roddförening var inbjudare, men hade icke lyckats
rusta sig med samma framgång som till föregående täflingar.  Utom
denna förening, hade till deltagande anmält sig Köbenhavns Roklubb,
Mälareroddklubben, Göteborgs roddklubb samt Landskrona, Malmö
och Norrköpings roddklubbar.  Till deltagande i första täflingen,
internationel kapprodd i fyrårade kravelbygda utriggare, kom
anmälan något sent från Germania Ruder-Club i Stettin.  Då ingen
anmälan tidigare ingått, hade den inbjudande klubben ej haft tillfälle
att uppställa något båtlag till denna täfling.  Det gälde derför att i
största hast få ett antagligt båtlag af stockholmsföreningen i ordning,
och detta erhölls i det äldre Wirströmska laget.

Den 11 augusti, en söndag naturligtvis, var en glad 
stockholmsdag.  Det ena ångfartyget efter det andra lade på morgonen ut från
Skeppsbron och Blasiiholmen och styrde kurs öster ut, fyldt af muntra
lustfarare och ifriga idrottsvänner.  Det vackra Tynningösundet med
sina skogklädda stränder visande idel lif och rörlighet.  Där lågo
stora ångare tätt vid hvarandra, festligt flaggande, och segelbåtar, stora
och små, kryssade bak om ångfartygen, och roddbåtarne foro hit och
dit samt kilade sig in mellan de större farkosterna.  Brokiga flaggor,
ljusa fruntimmersdrägter, glada anleten hvart man än vände blicken.  
Tusentals människor från Stockholm och skärgården hade infunnit sig.  
Öfver det breda sundet hördes ett sakta brusande, icke af vindens
röst, men af människoröster, hvilka på nära håll pratade helt
högljudt om fyrårade utriggare och giggar, single sculls och strokes och
cox och alt det där.  Hvar enda en i stor farkost eller liten, vid
stränderna och i landthusen var den dagen ifrig idrottsmänniska.  
Förhoppningar uttalades, farhågor läto höra sig, vad ingingos.  Stridslust 
hade fattat alla.

Anordningarna fann man utmärkta.  Ängarne lågo i ordnad rad
på båda sidor i sundet.  Fyra båtar med sjöpolis höllo reda på banan
och tillsågo att alla intogo anvisad plats.  Mellan fyra kuttrar var
en bana för inrodden utmärkt.  Klockan är tolf och ännu mer.  Man
väntar startskottet till första täflingen, men det hörs icke.  Starten
göres detta oaktadt.  Det är en dansk och en svensk fyraårad
utriggare som deltaga i denna, den fjärde skandinaviska kapprodden.  
Norrmännen hade icke infunnit sig.  Danskarne rodde med storartad
fart.  Banan var två engelska mil.  Svenskarne rodde med en för
dem ovanlig hög takt, 36 eller 38 årtag, men danskarne med 40.

»Det kunna danskarne ej hålla ut med», lät det från åskådarne,
men danskarne hade en utomordentlig uthållighet, ökade afståndet mellan
sig och svenskarne alt mer och mer samt inkommo på 11 min. 56 2/5
sek. till målet eller nio sekunder före sina medtäflare.  De nu
uppnådda tiderna ansågos ovanligt goda för båda lagen.  Danskarne
återvunno vandringspokalen, men om denna skall täfling ännu en
gång ske.

Icke tyckte åskådarna kanske om, att ej stockholmarne vunnit
priset, men de som förstå saken erkände, att köbenhavnarne gjort
sig väl förtjänte af segern.  Deras roddklubb har arbetat ärligt under
många år.

I andra täflingen segrade Landskrona roddklubb på Malmö.  
Rodden skedde i fyraårade klinkbygda giggar.  Den tredje täflingen
väckte åter större intresse bland folkmassan på Tynningösundet, ty i
den deltogo i fyraårade klinkbygda utriggare Göteborgs roddklubb,
Mälareroddklubben, Norrköpings roddklubb och Stockholms 
roddförening.  Deltagandet var i hög spänning bland åskådarne.  Stockholms
roddförenings båt kom allra sist.  Göteborgarne vunno priset och hunno
målet på 12 min. 38 sek.  Ordningen därefter utgjordes af Mälaren,
Norrköping och Stockholm, den sist nämda på 12,56.  Och likväl hade
göteborgarne anländt till Stockholm först på morgonen af täflingsdagen efter
en under hvilka omständigheter som hälst dock aldrig upplifvande
nattresa.  På täflingsdagens afton reste de tillbaka till Göteborg för
att påföljande morgon, återtaga sina arbeten i vanlig tid.

Största intresset fästes vid femte täflingen, internationel kapprodd
i fyraårade kravelbygda utriggare.  Nu skulle det äldre Wirströmska
båtlaget fram på täflingsbanan.  Genom stettinerklubbens försummelse
att anmäla sig i tid, hade stockholmsroddarne haft blott tre veckors
tränande, alldeles för litet, då det gäller en tvåmils bana, förklarade
idrottsmännen.  Man sökte dock lugna sig i medvetande om
Wirströmarnes oöfverträffliga stil och samrodd.

Längs hela linien af åskådarefartyg såg man med kikare eller blotta
ögonen huru den Wirströmska båten genast efter starten tog
ledningen och huru den fördes med en samrodd och en kraft som var
en sann fröjd att skåda ...  Se där, Wirströmarne äro ett par
båtlängder framför stettinarne!  Mälareklubbens båt kommer sist, men
äfven den håller godt ut, fastän manskapet är ungt och oerfaret, om
också hurtigt och tilltagset.  Det tyska båtlaget består af kraftige och
erfarne roddare och lär vara ett af Tysklands bästa.  Det hjälper
icke.  Wirströmarne äro främst.

Nu nalkas båtarne första milsmärket.  Nu växa svenskarnes
förhoppningar för hvarje årtag, men ... hvad är det?  Wirströmska
båten minskar farten ...  Nu håller den stilla.  Tyskarne rusa förbi
den.  Mälareroddklubbens båt lika så.  Stor och smärtsam
öfverraskning bland åskådarne.  Vi kunna icke fatta orsaken.  Nu har
stettinerbåten täflingen i sin hand.  Mälarebåten är för långt efter.  
Vi ha intet intresse mera, tycka vi, att se utgången, men det är
naturligtvis tyskarne som vinna seger.  De hade rott banan på 12
min. 8 sek., hvilket dock var längre tid än den som användts af
de utaf danskarne slagne svenskarne i första täflingen.  Mälarebåten
kom 37 sekunder senare än tyskarne.

Småningom spred sig ryktet öfver sundet, fortplantades från
ångare till ångare och bland alla åskådarebåtarne samt upprepades
längs stränderna, att »trean» i Wirströmarnes båt hade öfverfallits
af ett plötsligt illamående.  Detta afgjorde stridens utgång.

Stockholmarne voro så smärtsamt öfverraskade af det missöde
som träffat Roddföreningens båtlag, att de icke kunde hurra för dem
som sannolikt endast därigenom vunnit seger.  Man ville knapt tro på, att 
Wirströmarne, dittills oöfvervinnerlige, nu stannat på halfva vägen.  
Någon ovilja mot tyskarne, de raske och kraftige idrottsmännen,
visade man dock naturligtvis icke.  På den lysande festen senare på
aftonen å Hasselbacken egnades all möjlig vänlighet och gästfrihet åt
de tyske kamraterne, och desse ha sedermera uttryckt sin stora
tillfredsställelse öfver det bemötande de rönte i Stockholm samt, om ock
något öfverdrifvet, påstått, att de aldrig förr, icke ens vid den stora
Henley-regattan i England, varit vittne till ett så allmänt deltagande från
befolkningens sida.  Den vackra naturen vid Tynningösundet gjorde äfven
ett stort intryck på dem, liksom de många stora ängarne som från Stockholm 
förde så mycket folk till täflingsplatsen.  »Från målet ända till 1000
meter inåt lågo dessa skepp», skrifver en af stettinarne, »längs
banlinien, och där emellan den otaliga mängden af de präktigaste
segelkuttrar, lustbåtar och ångyachter, alla klädda i brokig flaggskrud».  
Stettinaren hade rätt.  Det var en färgrik och storartad tafla.

Liksom den af Svenska segelsällskapet väckta idrottslusten
framkallat flere mindre sådana sällskap, ha de stora roddklubbarne i
Stockholm blifvit förebilder för åtskilliga små roddföreningar.  Så
uppstod 1883 Vaxholms roddklubb, som med föga framgång deltog i
allmänna roddtäflingen 1884 och därefter tynade bort, men åter
upplifvats på allra sista tiden.

Under åtskilliga år ha roddöfningar anstälts äfven å Hammarby
sjö, hufvudsakligen för att uppmuntra de talrika fabriksarbetarne från
kringliggande stränder att öfva denna idrott, och 1889 bildades
Hammarby roddförening, ett sällskap som bland annat utmärker sig
därför, att flera af dessa kapproddbåtar äro bygda af roddarne själfve.  
Den 25 augusti nyss nämda år hade denna förening sin första kapprodd, 
till hvilken tjugutvå båtar af olika slag anmält sig.  Samtliga
startade i fem afdelningar, och täflingen visade ganska vackert
resultat.  Det var en stor skilnad i båtarne här vid årtiondets slut
och några år förut.  De först uppträdande klumpiga och tungrodda
ha utbytts mot smidiga och lättrodda, och roddsättet är äfven ett helt
annat.

Tegelö roddklubb stiftades 1884 och räknar sina medlemmar bland
sommargästerna på och omkring nämde holme, ej långt från
Vaxholm.  Klubben har anordnat årliga kapprodder.  Sådana ha också
stälts till af Dufnäs segelsällskap på Dufnäsfladen.

I allmänhet kan med skäl sägas, att våra roddklubbar, stora
och små, verkat att icke blott sprida intresset, utan äfven väcka
uppmärksamhet på stil i roddsätt, båtar och roddrägter.  Att de
gamla, tungrodda, osmakliga roddbåtarne, som förr voro allmänna
vid både Mälarens och Saltsjöns stränder, fått gifva vika för en finare, 
lättare och i alla afseenden behagligare båttyp är redan sedan flera
år ett glädjande sakförhållande.  Nu ha äfven de roddare som icke
erhållit sin utbildning vid en af de större klubbarne tillegnat sig ett
godt och verksamt roddsätt.  Till och med unga fruntimmer uppträda
ej sällan nu med en stil i rodd, för att icke tala om stilen i drägt, som
måste väcka beundran.

Utom alla de här ofvan omnämda fartygsslagen, har man under
1880-talet i Stockholms farvatten sett äfven kanoter under segel.  När
det är fråga om användbarhet under alla olika förhållanden, går ingen
af de andra små farkosterna, säger den framstående idrottsmannen,
kommendörkapten C. Smith, upp mot den moderna kanoten af 4,5 × 0,75
meters storlek.  Segling i kanoter erbjuder alla den vanliga
båtseglingens nöjen och behag i högre grad.  Goda kanoter ha också bygts
här på Långholmsvarfvet efter nyss nämde C. Smiths ritning, och
kappseglingar ha företagits på Lilla Värtan, Baggensfjärden, Askrikefjärden 
o. s. v.

Stockholms två förnämsta roddklubbar ledas af för idrotten kraftigt 
nitälskande och sakkunniga personer, och dessa ha otvifvelaktigt
största förtjänsten af de stora framsteg som denna idrott gjort på
ett årtionde.  Främst bland dem torde kapten V. Balck böra nämnas, 
ordföranden i Stockholms roddförenings styrelse, hvilken jämte
H. T. Næss var föreningens upphof och sedan alltid varit hennes
första styrelseledamot.

Styrelsen bestod för öfrigt vid årtiondets slut af P. Sundström, L. Aurell,
W. Wiklund, F. Zethræus (roddchef), F. Eriksson och F. af Sandeberg.

Mälareroddklubbens styrelse utgöres af H. von Rijsvijk (ordf.) J. Rezelius,
A. Zettergren, Hj. Levin, T. Hellström (roddchef) och M. Fristedt. 

***

Det är en söndag i februari.  Nybrovikens isbelagda yta visar
en äkta nordisk vinterbild och på samma gång en bild af festligt
storstadslif.  Flaggor och musik, folkträngsel, lifliga samtal, glada
utrop, ifriga frågor, deltagande och rörelse öfver alt.  Den med fanor
prydda halfcirkelformiga hamnkajen är tätt besatt med åskådare.  De
kunna räknas i tio tusental.  På isen synes också mycket folk.  På
den stora med vimplar utstakade banan vimlar det af skridskoåkare.  
Några ila med susande fart midt emellan de täta hoparne.  Andra
slå sina lofvar och rita med stålskodd fot figurer i isen.  Alla se
upprymda och hurtiga ut, både män och kvinnor.

Det är stor skridskotäfling, anordnad af Allmänna skridskoklubben.  
Man har kanske länge haft bekymmer för att ingen 
Kapprodd i Tynningösundet.
skridskois funnits.  Detta är ofta nog anledning till sorg för Stockholms
ungdom och ungdomsvänner.  Stockholmarne älska vintern, påstå
de.  Snöfria gator och isfria vatten tycka de ej om, åtminstone icke
efter nyårets ingång, och då vintern slutligen infinner sig, hälsa de
honom med jubel.  Så snart isen på Nybroviken är någorlunda
pålitlig, ser man hvarje middag hela skaror af herrar och damer under
trettio år och äfven öfver med lätta steg skynda ned åt viken, och
skridskorna skramla så muntert under muffen och bredvid öfverrocksfickan.  
På aftonen är det stor elektrisk belysning, musik och skratt
och prat.  Man träffar bekanta öfver alt på isen, åker än med den
ena, än med den andra, hälsar på olika grupper, bildar själf en ny
grupp och har ofantligt roligt.

Men nu är det den stora täflingsdagen, den första under detta
skridskoår.  Klockan är ett på dagen, men redan långt förut har det
vimlat af folk omkring Nybrohamnen.  Midt på isen reser sig en stor
flaggprydd paviljong, hvarifrån en af lifgardenas musikkårer låter
höra sig.  På de stora läktarne vid norra stranden sitta intresserade
åskådare som betalt hvar sin plats med ända till 3 kr. och icke känna
kölden, ty deras intresse för skridskoidrotten håller dem varma.  De
afgiftsfria platserna längs vikens södra sida ha varit upptagna redan
i flera timmar.  Man trotsar hvilket väder som hälst för att få se
skridskotäflingen och man håller ut så länge som möjligt.

Se, där är kronprinsen och generalen grefve Lagerberg och
öfverste Ankarcrona, och alla de andra!  De intaga sina platser
på den grant smyckade tribunen, och man hör fanfarer.  Ej långt
därefter kommer kanske konungen själf samt prinsarne Karl och
Eugène.  Folksången!  Väldiga hurrarop!  Stort skridskojubel! ..  
Där äro också alla diplomaterne samt ett och annat svenskt statsråd.  
Det officiela Stockholm saknas icke vid dessa täflingar.

Nu börjas det.  Anmälningarna ha varit många, och flera öfver
hela skridskovärlden berömda namn stå på listorna.  Stockholm har
mer än en gång fått besök af de ryktbaraste idrottsmän på skridsko,
och våra täflingar ha omtalats i Europas förnämsta idrottstidningar.  
Ett gästfritt mottagande och ett fördomsfritt erkännande ha alltid
kommit främlingarne till del, ända från det vi besöktes af Jackson
Haines, innan vi ännu hade någon egentlig skridskoidrott, och sedan när
A. Paulsen visade hvad han kunde, hvilket var mindre än man förmodat,
samt mot våra finska vänner, fru Franck och herrar Sundgren och
Catani, och alla de utmärkte norske skridskoåkarne och idrottsmännen
från England och Amerika som deltagit i våra täflingar.

Skridskoåkningen har nog idkats alltid i Stockholm, men såsom
idrott tillhör den helt och hållet vår tid.  Gamla personer erinra sig 
i hvilket lågt anseende denna kroppsöfning stod här för några årtionden 
sedan samt att den då aldrig idkades af kvinnokönet.  En flicka
skulle ha förstört hela sin framtid, om man funnit skridsko på
den fot som ansågs skapad endast för dans eller lustvandring på
fast mark.  Och när gossarne åkte, skedde det på dåliga banor med
dåliga skridskor och utan något slags stil.  Vacker kroppsföring kände
man als icke till, något som nu mer ingalunda är okändt för det stora
flertalet af tolf och fjortonåringar.  Hvad som förr ansågs som stor
konstfärdighet, enär det visades endast af några få, betraktas nu som
nödvändigt grunddrag i åkningen, utan hvilket man ej kan uppnå någon
verklig konstfärdighet.

Det har, med få ord sagdt, så väl på detta område som inom
öfriga kroppsöfningar kommit en mer idrottsenlig anda in i vår
ungdom, hvilken icke nöjer sig med en maklig promenad på skridsko,
utan ifrigt arbetar på en verklig utveckling samt sträfvar med kraft
och ihärdighet att öfvervinna svårigheterna.

Största förtjänsten om skridskoidrottens utveckling tillkommer Stockholms
roddförening som hos oss anordnade de första stora skridskotäflingarna.  I början 
hade Roddföreningen sin egen bana, på Djurgårdsbrunnsviken, men tog med
uppoffrande af denna, 1883, första steget till bildande af Allmänna skridskoklubben, 
hvilken sedan oupphörlig förkofrats.

Redan förut fans Kungliga skridskoklubben, som har sin bana mellan
Kastell- och Skeppsholmarne, men efter Allmänna skridskoklubbens förebild ha
andra, väl ordnade skridskoföreningar uppstått.  Stockholms skridskosällskap på
Mälaren, Sveabanan å Klara sjö, o. s. v.  Alla dessa banor äro försedda med
skridskopaviljonger som uppsättas vid skridskotidens början och tagas bort vid
vinterns slut.  Den kungliga klubben begagnar Svenska segelsällskapets landfasta
af tegel uppförda, prydliga paviljong å Kastellholmen.  Öfriga paviljonger äro
af trä och således lätta att sätta hop och taga sönder.

Utom dessa banor, finnes en särskild på Nybrovikens yttre del samt andra
på Hammarby sjö, Djurgårdsbrunnsviken med flera ställen i och omkring Stockholm, 
och Sällskapet för främjande af skolungdomens fria lekar, stiftadt 1883,
har anlagt och underhåller skridskobanor på de större skolgårdarne. 

Men nu äro vi på Nybroviken en af de stora täflingsdagarne.  Där
täfla skolynglingar under sexton år.  Så komma »amatörer», vidare
kanske en mellanfolklig täfling.  Musiken spelar upp en marsch i
hastigt tempo.  En ungdomlig figur störtar fram på banan.  Han bär
de finska färgerna.  Det är något öfverlägset i hans åkning med ovanligt 
svåra och väl utförda figurer, men han har en värdig medtäflare
i en ung svensk och en mindre farlig i en amerikan.  De tre taga
pris i den ordning de nu nämts.

Det är kanske också den gången eller en annan gång en mellanfolklig 
täfling för damer.  Åter igen är det från Finland som den
skickligaste kommer, en ung fru som samma dag på morgonen 
anländt till Stockholm efter en lång och ansträngande resa, men likväl
på middagen tager pris för en utmärkt skridskoåkning, den vackraste
och elegantaste man kan få se.  De svenska damerna äro ej häller
synnerligt underlägsna.  Åskådarna klappa händer och jubla.

Och så kommer måhända ännu en finne, flere norrmän och en
engelsman, och med alla inlåta stockholmarne sig i täflan, men
finnarne äro kanske de styfvaste.  Det tveka icke stockholmarne att erkänna,
men föresätta sig att hinna upp de finska vännerna, och de hinna nog.

Alt detta gäller figuråkning, men hastighetsåkningar saknas ej
häller på Nybroviken, ehuru denna gren af idrotten är för Stockholm
nyare och var länge mindre vårdad än figuråkningen.  Vid en
hastighetstäfling på 5,000 meters bana hade tjugutvå deltagare anmälts och
bland dem tre holländare, men vid starten syntes blott sex norrmän, 
sex svenskar och en finne.  Alla de fyra ordinarie prisen och
ett extra tillföllo norrmännen, och finnen fick ett extra pris.  Vid
rekordlöpningen dagen därpå tog en norrman först på en, sedan på
tio engelska mils bana de högsta prisen, men året därefter voro
svenskarne lika goda.

På Nybroviken har den af amatörer snabbaste hastighetsåkningen
verkstälts hittills på hela jorden, då stockholmarne Th. Thomas och
O. Grundén tillryggalade banan af 1,609 meter på 2 min. 55 2/5 sek.
och G. A. Fjæstad på 2/5 sekunder längre tid.  Vid samma
tillfälle åkte norrmannen Fredriksen 5,000-metersbanan på 9 min.
19 4/5 sek. och Thomas på 9 min. 32 4/5 sek.  Det föregående
»verldsrekordet» på denna distans var på annan ort af norrmannen
Hagens på 9 min. 57 sek., men han är professionist och nu
öfverträffad ej blott af hrr Fredriksen och Thomas, utan äfven af två
andra norrmän och tre svenskar, alla på Nybroviken.

... Täflingen är slutad för dagen, men en ny börjar kanske
dagen därpå, och en afdelning följer nästa söndag.  Stockholms allmänhet 
tröttnar aldrig att vara med, och är det ej täfling på Nybroviken,
har man nog en dylik på Mälaren, anordnad af Stockholms
skridskosällskap, och på aftonen går man kanske till Kungliga
skridskoklubbens bana som är festligt upplyst och där Stockholms allra finaste
och förnämasta värld gör sina treor och åttor med smak och
skicklighet.  Öfver alt äro anordningarna af bästa slag, och högtidligt är
det, då segervinnarne på Nybroviken under fanfarer och hurrarop
från allmänheten taga mot sina pris som ofta öfverlemnas dem af
konungens egen hand.

***

Att åka skridsko är en ädel idrott, men att segla på skridskor
är, försäkra de som idka den konsten, något vida för mer.  Det är 
På Nybroviken.
samma skilnad mellan åkning och segling i det afseendet som mellan
att ro och segla i båt, men skridskoseglingen tager mera kraft i
anspråk.  Liksom skridskoåkningen, är äfven seglingen icke så alldeles
ny, men såsom idrott har ej häller hon gamla anor hos oss.  Hon
har däremot idkats så mycket mera under 1880-talet, och om man
en vinterdag, då isen ligger blank på Värtan och öfriga stora vatten
i Stockholms omgifningar, går ut för att se på unga Stockholms
hurtiga nöjen i det fria, kan man få se en hel mängd hvita segel
som ila fram öfver det frusna vattnet, än enstaka, än ordnande sig
i grupper, än kryssande, än rusande fram med förlig vind.  Bakom
hvart segel står en man som manövrerar mer eller mindre skickligt,
men skicklighet behöfs och god styrka.  Skridskosegling torde vara
en af de mest kraftpröfvande idrotterna, och att stockholmarne icke
rygga till baka för denna visar, att de ingalunda äro bortklemade.

Isjaktsegling är också en gren af Stockholms idrottslif, men odlas
mycket mindre nu än skridskosegling och är, såsom en idrottsman
uttryckt sig, oafsedt den i allmänhet för trefnaden tjugu grader för
låga temperaturen, på det hela det samma som att segla i båt.

***

Skidlöpning höll en tid under 1880-tälet på att förvärfva sig
en framstående plats i Stockholms idrotter.  Den kallades till och
med »idrotternas idrott», hade redan innan årtiondets ingång en egen
klubb och visade sig i täflingar vid Bellevue, men skidlöpareklubben
afsomnade, och löpningen hade sannolikt alldeles upphört, om den ej
tagits om hand af det på så många idrottsområden verksamma
sällskapet för främjande af skolungdomens fria lekar.  Liksom detta
sällskap visat sig angeläget att sätta ungdomen vid statens skolor i
tillfälle att kunna använda äfven den kortaste lofstund till skridskoåkning, 
har det också vidtagit om lefvande intresse vittnande
åtgärder för att få skidlöpningen någorlunda allmän.

Så snart skidföre instält sig, skyndade sällskapet att vid den i
Stockholm förlagda afdelningen af norska gardet skaffa sig de bästa
löparne för att tjänstgöra som ledare och undervisare för skolungdomen.  
Desse norska gardister utposterades på lämpliga platser å
Djurgården och lemnade där råd och anvisningar i skidlöpning samt visade
med eget föredöme huru dessa råd skulle tillämpas.  Under skolornas
jullof funnos de där hvarje dag, och sedan under vintern hvarje
söndag.  Äfven vid Skanstull stäldes två sådana norska skidlöpare till
tjänst för skolungdomen å Södermalm.

Täflingar anstäldes också, t. ex. i januari 1886, vid Luntudden
å Djurgården, då första afdelningen utgjordes af ynglingar under 
sexton år hvilka visade mycken färdighet och åkte med en hållning
och säkerhet som allmänt lofordades.  Andra afdelningen utgjordes
af vuxne män, nitton till antalet, bland hvilka det var ganska svårt
att fördela prisen.  Första priset, en silfverpokal, hade inköpts för
pengar som lemnats af norska statsrådsafdelningen i Stockholm med
önskan att användas till pris åt den bästa svenska skidlöpare.  I tredje
afdelningen täflade manskap från norska gardeskompaniet, ej mindre
än fyrtiotre, och visade sig naturligtvis ypperliga på skidor.  Där
märktes smidighet, kraft och spänstighet samt en utmärkt kroppsföring.

Nu finnas icke mera några norska gardister i Stockholm, och
saknaden af dem är verkligen kännbar för denna idrott.  Skidlöpningen 
har visserligen icke afstannat, men bedrifves kanske ej med
så stor ifver eller under så god handledning som förr.  Täflingar ha
dock äfven på senare år varit anordnade, t. ex. vid Fiskartorpet i
februari 1889 för norra latinläroverket och i mars samma år för
»amatörer» i allmänhet, bägge med ganska godt resultat, i synnerhet
hvad backlöpningen vidkommer, men det tyckes dock som skulle
denna idrott behöfva bättre förkofran.

***

Kälkåkning är och har länge varit ett af den Stockholmska
ungdomens eller rättare barndomens bästa vinternöjen, men torde icke
kunna hänföras under egentlig idrott.  Emellertid är hvarje idrottsvän
likväl tacksam mot sällskapet för främjande af skolungdomens fria lekar
enär det underhåller en ypperlig kälkbacke i Humlegården, den bästa
och längsta man kan här påträffa och som utgör en rik anledning
till tillfredsställelse för hela det kälkbacksåkande Stockholm samt
kanske äfven en och annan skymningsstund besökes af till mogen
ålder komna medlemmar af »hufvudstads-societeten».

Stockholms myndigheter ha också kommit till insigt om att
kälkåkning är af vigt för ungdomens hälsa och fysiska utbildning samt
äfven för främjande af hurtigt sinnelag, hvarför åtskilliga förr icke
tillgängliga backar nu äro upplåtna till idkande af detta vinternöje.

Under 1880-talet uppstod här som vinteridrott sparkstötting, till
Stockholm införd från Sveriges nordliga delar, där stöttingsåkning
länge varit ett mycket omtyckt vinternöje samt ett värderadt
samfärdsmedel.  Sparkstöttingen är en större, men lätt kälke af smidiga
former som på bakre hälften af de långa medarne har två vinkelrätt
uppstående stöttor.  Den åkande ställer sig på ena medan med den
ena foten, och den andra foten är fri för att sparka mot marken och
därmed gifva kälken fart, under det stöttarna tjäna till hållfäste för 
händerna.  Har stöttingen väl kommit i fart, kan man samtidigt hvila
båda fötterna på medarne och styra endast med vridning af kroppen.  
Så ilar en sparkstöttings-idrottsman genom den snötäckta världen, och
på kälken kan han medföra icke så liten packning.  I Norrland kallas
sparkstöttingar äfven »rännulf».

År 1888 bildades i Stockholm en Sparkstöttingsklubb för att åt denna
idrott bereda större verkningskrets, och då snöförhållande äro gynsamma, har
man under de senare åren sett ganska många sådana sparkkälkar i Stockholms
omgifningar.  I mars 1889 anordnade klubben sin första täfling.  Banan var
utstakad från Kungsholmstull till Nockeby brostuga och Tranebergs brostuga,
ungefär half annan svensk mil lång.  Första priset en silfverbägare — det går
många sådana bägare åt för Stockholms vinteridrott — tilldelades åt den som
med sin sparkstötting på 51 min. tillryggalagt denna långa vägsträcka.  Fyra
ordinarie pris utdelades samt
dess utom ett extra, detta
för en tid af 57 min.  Nio
medlemmar af klubben
deltogo i täflingen.  Derefter egde
en allmän täfling rum, i
hvilken en norrländing tog
pris, men han hade behöft
fem minuter mer än
stockholmaren. 

Sparkstötting.

***

En ny idrott har under 1880-talet sysselsatt Stockholm, den s.
k. »hjulsporten», som på velocipeden ilar öfver jorden.  På våra
gator och i synnerhet på vägarne i stadens omgifningar ser man
nu hvarje dag unge män »till häst», på en bicycle, »tvåhjuling»
kanske någon enda gång äfven på en monocycle en »enhjuling».  Det är
ett snabbt fortskaffningsmedel, och velocipedryttaren främjar därmed
sin hälsa, utbildar sina krafter och förvärfvar hurtighet.

»Huru angenämt och uppfriskande är det ej», har en ung
velocipedist uttryckt sig, »att stiga upp med solen en vårmorgon, göra
i ordning sin velociped och rida ut en eller ett par timmar, innan
man går till sitt arbete för dagen, att inandas den friska vårluften,
mjuka upp lederna och njuta af naturens skönhet!  Uppfriskad och
stärkt, med gladt humör och en frisk aptit återvänder man hem.»

Alt det där är otvifvelaktigt icke utan sitt goda inflytande på
nya Stockholm.  Förr kände man icke till sådana öfningar, och det
är ej sant, när man påstår, att man då lefde lika bra som nu.  
Hälsotillståndet är afgjordt bättre i våra dagar.


Det var redan i vårt århundrades början som man i Tyskland roade sig
med en »sparkvagn», hvilken, utan att gå så fort som nutidens »sparkstötting»,
var vida tröttsammare.  En fransman gjorde sedan väsentlig förbättring i detta
fortskaffningsmedel, hvarigenom det vardt möjligt att balansera utan att fötterna
berörde marken.  Styrhjulet försågs med vefarmar och fotrullar och sattes
därmed i rörelse.  Den nya uppfinningen väckte stort uppseende och uppfinnaren
Micheux anlade 1867 den första velocipedfabriken.  Redan förut hade dock en
stockholmare, hvilken sysselsatte sig med åtskilliga uppfinningar, fabrikör J. W.
Östberg, förfärdigat en storartad velociped, men som kanske ej var tillräckligt
praktisk.  Samme man förfärdigade sedermera i slutet af 1860-talet ett stort antal
ganska nätta velocipeder efter då vidtagna förbättringar.

Andra svenska industriidkare började också vid den tiden att efter
utländska modeller tillverka velocipeder, hvilka fingo liflig afsättning så väl inom
landet som i Finland och Ryssland.  Det vardt
i en hast modernt att »åka»  velociped, och en
velocipedklubb bildades samt anordnade   
pristäflingar och velocipedmaskerader i De la Croix’
salong.  Men så blef ej detta modernt mera och
det dröjde ej länge förr än hela velocipednöjet
var bortglömdt.  Först på 1880-talet väcktes det
åter till lif och då i verklig idrottsform.  
Velocipedåkningen eller »ridten», såsom den började
kallas, antog en helt annan karaktär, framkallad
af de lätta och eleganta bicycles som nu kommo
i bruk. 

Velociped-ridt.

Den första velocipedklubben var länge
sedan glömd, men i september 1884
bildades en ny, Stockholms velocipedförening,
hvilken har öfningar äfven vintertiden, den
del af året som annars icke älskas mycket
af velocipedisten, enär den försvårar hans
ridter under bar himmel.  Föreningen har
därför en lokal inom hus tjänlig till öfningar.  Sedan har ännu en
velocipedförening uppstått, nämligen Bicycleklubben, och dessa två
sällskap söka på alt sätt främja idrotten.

Bicycle-ryttaren i Stockholm är i rörelse på alla sina lediga
stunder och ej sällan företager han långa utflygter.  På Stockholms
gator var velocipedfärdande först förbjudet, men är nu tillåtet under
iakttagande af vissa af öfverståthållareämbetet utfärdade försigtighetsregler.  
Det har också händt t. ex., att en sådan velocipedist kl. half sex
en morgonstund »startat» från Hornstull och gifvit sig af söder ut,
rastat en timme i Södertelje, vid tretiden inträffat i Nyköping, där han
kanske tagit ett bad och ätit middag samt efter ett par timmar fortsatt 
färden, råkat på afvägar som förlängt sträckan med ett par mil,
kommit in på Kolmården och i anseende till de djupt grusade vägarne 
nödgats tillryggalägga halfannan mil till fots, men likväl uppnått
Norrköping kl. half tolf på natten — således 19 ¾ mil på 15 timmar 
och det under alldeles icke gynsamma omständigheter!

Stockholms velocipedförening anordnar gemensamma utfärder,
ett helt dussin eller mera hvarje sommar, än till Ulriksdal, än till
Drottningholm eller andra platser i hufvudstadens omgifningar, till
och med ända till Eskilstuna och Torshälla.  Därjämte göras offentliga 
uppvisningar och velocipedfester.  En sådan egde rum våren
1888 i gymnastiksalen på Skeppsholmen, då ej färre än nio hundra
personer fylde åskådareplatserna och föreningens medlemmar utförde
förvånande konstridter.

Våren 1889 hade samma förening en tre-dagars uppvisning i
cirkus vid Karlavägen, då man fick se turridning på höga tvåhjulingar,
utförd af tolf man, samt konstridt ej blott på två-, utan äfven
enhjulingar, tornering af två i rustning utstyrda velocipedister på höga
maskiner, militäriska öfningar, m. m.  Det hela var en intressant
uppvisning och äfven en smakfull, med präktiga drägter, förträffligt
uppburna af smidige och kraftfulle velocipedister.

Offentliga täflingar i det fria ha för öfrigt burit vittne om
hjulidrottens utveckling.  Samtliga täflingsridterna ha utförts på landsväg,
enär vi ännu icke ega någon särskild velocipedbana, ett förhållande
som är synnerligen ofördelaktigt i stockholmstraktens kuperade
terräng.  År 1889 företog Stockholms bicycleklubb en velocipedkappridt 
i Söderteljetrakten, bevistad af mycket folk.  Banan var i
första afdelningen 10,000 meter, och klubbens första pris tilldelades
där den velocipedist som tillryggalade afståndet på 24 min. 25 sek.  
Andra afdelningen, afsedd för årets ryttare, hade en bana på 5,000
meter, hvilken af förste pristagaren reds på 12,23.  Tredje afdelningens
bana hade samma längd och var afsedd för äldre ryttare.  Förste
pristagaren red den på 10,20.  Det andra prisets man kom blott
en sekund efter.

Ett par veckor senare hade Stockholms velocipedförening en
kappridt på landsvägen bortom Drottningholm åt Tappström till.  
Banan utgjorde en svensk mil, med afsittning och vändning vid
halfmilen.  Vägen hade flere backar och skarpa krökningar samt långa
sandtäckta sträckor, hvilket alt inverkade ofördelaktigt.  På höga
tvåhjulingar togs första priset på 25,464/5 och på säkerhets-tvåhjulingar
på 28,104/5.

Sådana kappridter på velociped torde en gång varda mycket
talrikare — så vida idrotten går fram åt lika mycket som under
senare år, men sådant är aldrig säkert i Stockholm, där moderna ofta 
växla.  Emellertid  ser det ut, som skulle velocipeden ha redan stadfäst 
sig i de stockholmska vanorna.

***

Att rida på maskin idkas som idrott i nutidens Stockholm, men
hästridten har icke här utbildats till någon verklig idrott, åtminstone
icke i samma utsträckning som segling, rodd, »hjulsport.» o. s. v.  
Visserligen ha kappridter många gånger anordnats, men det är dock
med långa mellantider, och äfven om de bevistas af ett stort antal
åskådare, ha de likväl aldrig hunnit någon egentlig »popularitet».  
Insigterna om kapplöpningarnas natur och betydelse för hästafveln
äro ej synnerligt utbredda, men fördomarne mot hela kapplöpningsväsendet 
äro så mycket större.  Om detta otvifvelaktigt är en olägenhet, 
så medför det dock äfven en fördel, nämligen att man här känner
föga till det vad- och spelraseri som kapplöpningarna gifvit anledning
till på andra ställen.

Patriotiska föreningen för Sveriges hästkultur gjorde, 1830, första försöket
att i Sverige införa kappridter eller kapplöpningar, som de allmänt kallas, men
det försöket hade ej någon framgång.  Först 1867 upptogs saken åter af Allmänna
svenska kapplöpningssällskapet som höll den uppe in på början af 1880-talet,
men sedan har saken åter afstannat.  Stockholm står i det afseendet betydligt
efter Köbenhavn, där man hvarje sommar har fullständiga kapplöpningar, i
hvilka äfven svenskar deltaga.

Flertalet af de kapplöpningar som anstäldes här under 1880-talet ha varit
för kavalleriofficerare.  Dessa löpningar ha hållits på Ladugårdsgärdet, hvars
mark är därtill föga tjänlig.  Statspris ha emellertid utdelats.

År 1886 stiftades Fältridtklubben för att väcka och underhålla håg för
fältmessig ridning genom anordnande af schnitzeljagter, distansridter o. s. v.  
Programmet för 1889 innehöll prisridning och prishoppning, jagtlopp samt åtta
fältridter af olika slag.

Vida lifligare deltagande väcka traftäflingarna.  Sådana ha sedan flera
årtionden anstälts på Norra Brunnsviken.  Länge voro täflingarna mera ett nöje
för blott några få personer än någon systematiskt ordnad pröfning af till
hästafvelns förbättring lämpliga djur, och småningom upphörde täflingarna.  
Kapplöpningarna vid Stallmästaregården tillhörde i många år endast minnet, men
äfven på det området är det så synnerligt lifliga 1880 talet en ny vågbrytare.  
År 1883 upplifvades dessa kapplöpningar af några intresserade idrottsmän, och
1884 bildades Allmänna svenska trafklubben.  Täflingar ha dock hufvudsakligen 
bedrifvits endast under vintern, och då dels på Norra Brunnsviken, dels
på Järlasjön.  I synnerhet de förra ha omfattats af allmänhetens lifliga
deltagande. 


En vacker vinterdag, vanligen i februari, finner man alla gator
som närmast föra till Stallmästaregården fylda med stockholmare som
åkande och gående begifva sig ut att se på kapplöpningen.  Andra 
skaror anlända med järnbana, Stockholms gördelbana mellan
Centralstationen och Värtahamnen.  Det är ett rörligt lif i hela trakten,
och på Stallmästaregårdens värdshus har man fullt upp att göra.

Onekligen är det egendomligt för stockholmsfolket, att
kapplöpningarna aldrig ha kunnat tillvinna sig ett så stort intresse som
kappkörningarna.  De förra betraktas som mera aristokratiska och
äfven djurplågande tidsfördrif, då däremot de senare gälla som mera
folkliga, och då tänker man icke på djurplågeriet.  Visst är, att folk
af alla klasser, och det midt på en hvardagsmiddag, skyndar ut till
kappkörningen såsom till ett mycket efterlängtadt nöje och grupperar
sig kring täflingsbanan i det bästa lynne och med åtrå att snart få
se hästarne sträcka ut.

Det är en vacker nordisk tafla, med Hagas och Bellevues parker
i vinterskrud, glittrande snö på backarne, bländande is på viken,
otåliga hästar på banan som omgifves af flaggprydda gränsmärken,
och de täta människoskarorna som ökas i hvarje ögonblick.  Hästarne
gnägga och frusta.  Pojkarne hurra där uppe i backen.  Bjällrorna
klinga.  Från värdshuset höres skallande skrattsalvor ... och nu
börjas täflingen, nu är väntan på utgången riktigt spändt.  Små vad
hållas, men så obetydliga, så oskyldiga i jämförelse med summorna
vid Epsom och i Boulogneskogen.  Stockholm är bara ute och roar
sig, icke samladt för att göra affärer, för att ruinera sig och begagna
»hästafvelns främjande» till skamliga spekulationer.

Banan har under senare år varit en half till en hel engelsk mil i
omkrets, af oval form med 50 meters radie i kurvorna och 20 meter
bred.  Vanligtvis har man fem löpningar för olika klassers hästar,
men det händer att segervinnarne icke äro svenskar, utan härstamma 
från Finland.  Prisen äro från 200 till 500 kr. jämte hederspris.

En annan dag bär det af söder ut, till Nackanäs värdshus vid
Järlasjön.  Värdshus skall alltid finnas där kappkörningar anställas.  
Kanske det är den omständigheten som gör dessa täflingar så populära
i Stockholm.  Nackanäs har onekligen ett täckt, måleriskt läge mellan
Sicklasjön och Järlasjön, leende stockholmsnatur och intagande äfven
vintertiden.  Det är Södra trafklubben som brukar anställa täflingar
på Järlasjöns is.  Dessa äro icke i samma höga grad folknöjen som
Norra Brunnsvikens kappkörningar — det är så långt till trakterna
söder ut, tycker man — men dock mycket besökta, och på täflingsdagarne 
röra sig hundratals personer på isen och stränderna.  Alt är
lifligt och gladt, men lika litet här, som på Brunnsviken märkes något
af den feberoro som kännetecknar kappkörningar och kapplöpningar
på så många andra ställen i Europa.

Ehuru icke hörande till det egentliga idrottsområdet, måste dock 
Traftäfling på Brunnsviken.
tilltagandet af ridöfningar i manège och promenadridter anföras bland
de kroppsöfningar som tillväxt under 1880-talet.  Förr stannade man
helt förvånad, då man på gatan mötte ett fruntimmer till häst och
man stod och såg efter henne så länge hon var inom synhåll.  Nu
är det ganska vanligt att på Stockholms gator se ridande damer,
och de två ridhusen, Stockholms ridhusaktiebolags vid Grefturegatan
samt Stockholms nya ridinstituts vid Mäster Samuelsgatan, äro af
dem flitigt anlitade.

***

Jagt kan icke sägas utgöra någon mera idkad idrott för
Stockholm, och de kongl. jagtpartierna i djurgården vid Ropsten, den
kongl. hjorthagen å Ladugårdsgärdet, ha icke afhörts under senare år
samt komma snart als icke mer i fråga, då hela denna instängda
jagtmark undanrödjes för att bana plats åt hufvudstadens nya gasverk,
m. m.  Den kongl. jagtklubben har sina jagter fjärran från Stockholm,
och bland stadens invånare finnas de som deltaga i jagtpartier
inom olika delar af Sverige samt till och med arrendera jagtmarker
i aflägsna landsändar.

Men nog har man skjutöfningar i Stockholm.  Kommer man t.
ex. utanför Norrtull, kan det hända, att man hör skott i granskapet.  
Det är då Svenska jägareförbundet har några af sina målskjutningar
i Solna skogen.  Går man upp i skogen, finner man en mängd skyttar
som skjuta till måls å tafla och sedan å »björn», och de skickligaste
tilldelas medaljer, dels i silfver, dels i brons.  Åtta sådana målskjutningar 
kunna verkställas under året, och medelpointen för första
pristagare å tafla håller sig vanligen mellan 40 och 50 ctm.

Är det själfva årshögtidsdagen, så börjas täflingsskjutningen redan
på förmiddagen, och det händer, att omkring fyrtio skyttar deltaga i
skjutning å tafla.  Den skickligaste erhåller konungens pris, en större
silfverpokal jämte medalj i samma metall, och kanske att någon
medlem tilldelas förbundets guldmedalj för den bästa serien under året.

Sedan prisutdelningen egt rum, intager förbundet en sådan
högtidsdag festmiddag, nu mera i sin rymliga och vid sådana tillfällen
prydligt smyckade paviljong, men efter middagens slut öfverlemnar
man sig icke åt veklig hvila, utan tager åter till skjutvapnet och skjuter
å »löpande björn», hvarefter extra skjutning å tafla vidtager och
håller i ända långt in i skumma aftonstunden.  Träffarne falla
vanligen tätt och vackert, och Solnaskogens genljud upprepar de kraftiga
dubbelskotten.


Redan på 1820-talet uppstodo jagt- och skyttesällskap i Sverige,
och 1830 stiftades Svenska jägareförbundet i Stockholm, hvarefter
dylika förbund uppstodo på några orter i riket.  Dessa skilda
skytteförbund ha dock i allmänhet ej stått i något närmare förhållande till
hvarandra.  År 1859 tog Svenska jägareförbundet i Stockholm ett
tillmötesgående steg och inbjöd samtlige jägare- och skytteförbund
att som afdelningar ingå i ett gemensamt svenskt jägareförbund.  Syftemålet 
skulle vara att i främsta rummet befordra jagtens ändamålsenliga 
utöfning och vård och i andra rummet att genom skjutöfningar
bilda skicklige, i farans stund till fosterlandets försvar färdige jägare.  
Flera särskilda förbund antogo inbjudningen och ingingo som
afdelningar i det gemensamma svenska jägareförbundet, men så kom
skarpskytterörelsen och öfvertog den roll som detta gemensamma förbund
skulle ha utfört.

År 1883 väcktes åter fråga om stiftande af ett allmänt, gemensamt 
svenskt jägareförbund.  Skarpskytterörelsen hade då mycket
försvagats, och man ansåg tiden vara inne att återupptaga förslaget
från 1859, hvilket också vann framgång, hvarefter det stockholmska
sällskapet utgör Svenska jägareförbundets centralafdelning, som är icke
ett blott målskjutningssällskap, utan ett förbund som vinlägger sig
äfven om jagt och jagtvård och på hvars sammankomster man träffar
verklige idrottsmän som på jagtens område ega berömda namn.

Svenska jägareförbundets centralafdelning ledes af en styrelse af nio
personer, bland hvilka hofjägmästaren H. M. af Petersens är ordförande, redaktören
af Svenska jägareförbundets tidskrift, fil. d:r J. W. Lindblad vice ordförande,
löjtnanten, grefve A. P. Hamilton sekreterare och handlanden G. A. Bastman
skattmästare. 

***

Under någon tid, då idrottsväsendet i allmänhet ännu icke var utbildadt 
i Stockholm, egnade sig hufvudstadens invånare med lif och lust
åt skarpskytterörelsen, men i 1880-talets Stockholm spelar denna icke
någon stor roll.  Mycket har äfven i detta afseende förändrats under
de två senaste årtiondena.

Stockholms frivilliga skarpskytteförening bildades den 19 november 1860
och gjorde snart så stora framsteg, att kåren efter fem år räknade en styrka
af 2,300 man.  Öfningar och utmarscher följdes med lifligt intresse af
Stockholms allmänhet och betraktades under några år som verkliga folkfester.  
Småningom svalnade dock intresset hos så väl allmänheten som skarpskyttarne
själfve.  Det gick ständigt utför, och vid slutet af 1880-talet utgjorde truppens
hela styrka ej mer än omkring 600 man.  Skjutöfningarna var det enda som ännu 


uppehöll kåren, men äfven de kunde ej idkas med samma framgång som förut,
hufvudsakligen i brist på skjutbanor, och då ännu 1888 förbrukades 88,139
skarpa skott, voro dessa 1889 blott 66,568.

Öfverbefälhafvarebefattningen har innehafts af sedermera öfverstelöjtnanten
grefve G. Adlersparre, nu mera öfversten H. Ankarcrona och sedermera
öfverstelöjtnanten E. Ekman samt innehafves nu af majoren H. F. Gyllenram.  
Föreningens styrelse består af öfverbefälhafvaren, föreningens läkare samt
kompanicheferne, som alla äro ständiga ledamöter, och dess utom af en för året vald
ledamot för hvarje kompani och sex af föreningens representanter vid första
årsmötet utsedda medlemmar.  Föreningens ordförande, öfverstelöjtnanten W.
von Francken har under en lång följd af år egnat frivilliga skarpskytteväsendet
i Stockholm den mest nitiska omsorg.  Sekreterare och skattmästare är sedan
många år sekreteraren i telegrafstyrelsen C. F. Engström.  Kompanierne äro fem,
hvilka hvarje år välja sitt befäl och sina representanter. 

För att söka åvägabringa större skjutfärdighet grundades 1876
ett särskildt sällskap inom kåren och tog namnet Skytteförbundet i
Stockholm.  Den 8 augusti 1877 företogs den första täflingsskjutningen,
och skjutskickligheten ökades sedan oupphörligt, så att man sannolikt
utan fara för misstag kan säga, att skytteförbundet gjort frivilliga
skarpskytteföreningen i Stockholm väsentliga tjänster.

Skjutöfningarna ha verkstälts mot 10-ringad tafla af 6 fots genomskärning,
och afståndet har i allmänhet varit 800 fot, någon gång 1,000 eller till och med
1,200 fot.  Vid skytteförbundets en gång om året företagna högtidsskjutning ha
i pris utdelats tillsammanlagdt öfver 1,900 kr., och vid årets stora täflingsskjutningar 
ungefär samma belopp, de förra åstadkomna genom årsafgifter — 2 kr.
person — och de senare genom insatser.  En inom skytteförbundet länge närd
önskan att äfven kunna utdela medaljer tillfredsstäldes 1888, och ha af den
medalj som förbundet låtit slå utdelats ett exemplar i guld, fyrtiotvå i silfver
samt sjuttionio i brons.  Enär skytteförbundet består af endast medlemmar ur
Stockholms skarpskytteförening, har antalet ej kunnat vara synnerligen stort
och utgjorde vid 1889 års slut 56 man.  Under förbundets hela tillvaro har
tillsammans 170 skyttar varit inskrifna.  Ordförande ha varit fabrikören O. W.
Hultman, intendenten M. Larson och under de två senaste åren handlanden
Th. Sjöstedt, hvilken sist nämde under alla åren varit och fortfarande är äfven
skattmästare. 

***

Till målskjutningsidrott må också räknas bågskjutning och
spjutkastning som tagit fart under 1880-talet, förnämligast bland
skolungdomen och hvilka öfningar i förening med gymnastik, väckts och
främjats af kapten Balck.  Vår bågskjutningsmateriel har vunnit
efterfrågan af främlingar, och åtskillig utredning för så väl
bågskjutning som spjutkastning har sålts till utlandet.

***


Af hela den en gång så betydande skarpskytterörelsen återstå
således endast skjutöfningarna, men ej häller dessa äro synnerligt
tillfredställande.  Man klagar öfver, att det frivilliga skytteväsendet hos
oss aldrig blifvit annat än en från främmande land införd prydnadsväxt 
som icke slagit fast rot hos svenska folket, vare sig i hufvudstaden 
eller på andra orter.  För att hjälpa detta utfärdades 1889
genom Tidning för idrott inbjudning till rikets skytteföreningar och
skyttegillen att samlas till ett möte i Stockholm för att öfverlägga om
förslag till bildande af en gemensam centralstyrelse som skulle drifva
skyttesaken framåt.  Af rikets 140 skyttegillen skickade endast 35
ombud, hvilka öfverlade om saken och utvalde en styrelse af tolf
personer hvilka skulle ega att med sig förena tre andra och anmoda
regeringen om att utse ytterligare två ledamöter, så att styrelsen skulle
bestå af sjutton.  Denna styrelse skulle taga skytteväsendet i hela
landet om hand och främja saken så väl i Stockholm som i landsorten.

Därmed utgick 1880-talet, men under det årtiondet ha
täflingsskjutningar om statspris ständigt fortgått.  Sedan länstäflingsskjutningarna 
afslutats och de bästa skyttarne kallats till Stockholm att här
täfla om statsprisen, eger den årligen återkommande skyttefesten rum
å Ladugårdsgärdet.  Vid dessa »fester» infinner sig alltid mycket folk,
men dock långt ifrån så många som hufvudstaden kunde erbjuda.  
En sådan skjutfest i Stockholm kan icke ens på långt håll jämföras
med motsvarande i andra land, där de äro efterlängtade högtider.  Våra
segel-, rodd- och skridskotäflingar äro verkliga folkfester, och
skarpskyttarnes utmarscher voro det, men täflingsskjutningarna om
statsprisen äro endast en svag skugga däraf.  Af skyttarne är också
naturligtvis endast ett ringa antal stockholmare.

Vida större intresse tyckas skolungdomens täflingsskjutningar
väcka bland Stockholms allmänhet.  De täflande äro också
stockholmsbarn, hvilket otvifvelaktigt bidrager att öka intresset hos
hufvudstadens befolkning.  Under de tretton år som vid 1880-talets slut
denna årligen återkommande täflingsskjutning egt bestånd har den alt
mera stadgat sitt anseende som folkfest.  Redan tidigt på morgonen
är det ett rörligt lif i Kungsträdgården, där anhöriga infunnit sig för
att fröjda sig åt de sinas krigiska uppträdande och där äfven andra
stockholmare i stort antal samlas för att se afmarschen.  Från olika
håll tåga de olika skolorna in på platsen, hvar och en med sin fana
och företrädd af en musikkår.  Ynglingarne taga sig rätt godt ut.  
Flertalet har förträfflig hållning, marscherar taktfast och gör sin
gevärsexercis med god säkerhet.  Efter gemensam korum, tåga kompanierna
ut till Ladugårdsgärdet, där täflingsskjutningarna försiggå.


Täflingarna äro anordnade af Föreningen för främjande af skolungdomens
vapenöfningar som grundades 1866 och i hvars styrelse generalmajoren, frih.
A. Rappe är ordförande samt lektor G. F. Gilljam vice ordförande och kapten
Balck sekreterare och kassaförvaltare.  Särskild inspektör öfver folkskolornas
militäröfningar är öfverstelöjnanten W. von Francken.  Föreningen anslår medel
till pris, bekostar alla utgifter till festen, aflönar instruktörer för folkskolorna m. m. 

Är så hela styrkan samlad på Ladugårdsgärdet, formerar den en
öppen fyrkant samt mottages af nyss nämda förenings ordförande.  
Skjutafdelningarna ordnas, och snart smälla skotten mot kanske ej mindre
än 90 taflor, af hvilka några och tjugu för remingtongevär samt
återstoden för salongsgevär.  Hvarje skola har sin särskilda grupp af
taflor.  Ett tjog unge officerare upprätthåller ordningen, hvilken alltid
är af bästa slag.  Det går raskt undan med skjutningen, och denna
är, åt minstone i jämförelse med skyttarnes ålder, af ganska
tillfredställande art.  Skjutningen med remingtongevär har under senare
åren visat en medelpoint af 38 eller 40.  Den högsta pointen brukar
vara 58 eller 60, den lägsta omkring 35, och kunna skolgossarne
således med heder bestå jämförelse med skyttarne vid täflingen om
statsprisen, särskildt beträffande den lägsta pointen för erhållande af
sådant pris.  Medelpointen för de högre läroverkens skyttar med
salongsgevär har varit omkring 70.  Folkskolegossarne och de femklassiga
läroverken stå mycket under de högre i skjutskicklighet.

Täflingen har följts med största intresse af de många åskådarne,
och när den efter half annan timme eller så omkring är afslutad,
följer man med lika stort deltagande de manövrer som då utföras.  
Skolorna täfla också om att visa sin färdighet i handgrepp, marscher
och kompaniexercis.  Efter exercisen följer defilering, hvari samtliga
skolor deltaga.  Såsom vi förut ha omtalat, äro folkskolornas
lärjungar uniformerade och väpnade på den ofvan nämda föreningens
bekostnad, ett prof på föreningens välvilja och nitälskan för
öfningarnes upprätthållande, men också redan från barnaåren en gränsskilnad 
mellan »bättre och sämre folk».

Under det den unga truppen exercerat och defilerat, ha
protokollen uträknats, och prisutdelningen kan taga sin början.  Generalen
håller tal och inpräglar hos de unga, att all uppfostrans mål är att
bilda medborgare samt att det icke är nummerstyrkan, utan fosterlandskärleken 
och den krigiska utbildningen som jämte offervilligheten och
det moraliska modet utgöra de förnämsta insatserna vid fosterlandets
försvar.  Det är ord som göra intryck på det unga sinnet och
finna genklang hos de många medborgare och medborgarinnor som
deltaga i festen.

Efter prisutdelningen marscherar hela styrkan åter med flygande 
fanor och klingande spel till baka till staden, men täflingsskjutningarna
äro alltid lika efterlängtade och bilda »data» i vår skolhistoria.

Till inköp af pris hade föreningen 1889 anslagit 400 kr., hvarjämte enskilda
bidragit med 300 kr. och åtskilliga andra gåfvor. 

***

Det är klockan sju en vintermorgon och så kallt, att det »smäller
i knutarne».  Det lata Stockholm ligger i sina kvafva iden och snarkar
sin djupa morgonsömn eller vänder sig halfslumrande i sin mjuka
bädd och känner sig glad öfver att icke behöfva stiga upp ännu på
en eller halfannan timme, kanske på två eller tre timmar.  En svensk
landsortsmänniska inbillar sig ofta, att det lata Stockholm är det
samma som hela Stockholm och att en stockholmare aldrig vaknar
förr än långt in på dagen samt icke börjar sin verksamhet förr än
ännu längre fram.  Gå en tidig morgonstund vintertiden till
Smålandsgatan och stanna framför baksidan af det hus som inrymmer
Sveasalen jämte så många andra lägenheter.  Ni skall få se, att det
lata Stockholm icke är så uteslutande hela Stockholm.

Oaktadt kölden och kanske äfven snöstormen, ilar den ena
stockholmaren efter den andre fram åt gatan och svänger in på
Sveasalshusets frånsida.  Det är icke några manspersoner som söka
arbetsförtjänst, stadigvarande eller tillfällig, icke några som nöden drifver
ut i morgonkölden, utan folk af de vilkor, att de mycket väl kunde
stanna i sängen ännu ett par timmar.  Men det är människor, dock
endast manfolk, som äro måna om sin hälsa och hvilka medan de
ännu njuta af full sundhet vilja bevara den för äfven kommande
dagar samt dess utom äro roade af att springa, hoppa, vrida och
vända sig på alla sätt, kanske också att »degagera fall ut», i gård
med hög parad, »parera kvart-ters» och göra en låg primstöt.

Stockholms gymnastik- och fäktklubb står det på dörren.  Ni
skyndar upp för några trappsteg och kommer in i ett väl uppvärmdt
öfverplaggsrum samt därifrån in i två rum med tidningar, taflor på
väggarne och enkel hemtrefnad i morgonlampans sken.  Genom en
dörr ser ni ned i en stor sal, till hvilken några trappsteg leda.  Där
nere står en hel mängd karlar i enkel, hvit ylledrägt .... Gif akt! ... 
Rättning — höger! ...  Midt åt!  Öppna leden — marsch! och så
där vidare ..  Tåhäfningar och knäböjningar, armsträckningar,
ryggböjningar med mera sådant och derpå en kraftig språngmarsch.  Det ser
onekligen morgonfriskt ut, kraftigt och smidigt, riktigt uppryckande.  
Alla dessa herrar ha ett hurtigt utseende och kunna otvifvelaktigt stå 
emot ganska ihållande strapatser.  Öfverflödig fetma lida de icke af.  
Se på den där!  För ett år sedan hade han en så omfångsrik
stofthydda, att han väckte uppseende.  Folk stannade och gapade på
honom, när de mötte honom på gatan.  Trög och ovig var han.  
Nu är han den smärtaste bland de smärte, vig och rörlig och ser
synnerligen belåten ut.  För den förändringen har han morgongymnastiken 
att tacka, den starka, systematiskt ledda kroppsrörelsen, den på
denna följande morgonduschen och det raska lif som främjas i
gymnastiksalen. 

Morgongymnastiken kan för öfrigt utbytas mot aftonrörelser, i
fall så önskas, men det hurtiga Stockholm tyckes dock föredraga
morgonstunden.  I vår inledningspromenad till Nya Stockholm ha vi
redan fäst uppmärksamheten på de hufvudstadsbor som vid en tidig
timme begifva sig dels till friskgymnastiken, dels till några af de
medikomekaniska gymnastikinrättningarna för sjukbehandling, och i ett
annat kapitel ha vi sökt närmare skildra de senare.

Friskgymnastiken är dock af annat slag och hör till idrottsområdet.  
Visserligen kan af andra idrottsmän, såsom roddare, ryttare,
m. fl., invändas, att fristående gymnastik icke är någon idrott, men
då svarar gymnasten, att gymnastiken består ej blott af dessa rörelser 
på stället, som äro förnämligast grundläggande och uppfostrande,
utan eger äfven en mängd andra som utveckla kraft och sinnesnärvaro 
i lika hög grad som någon annan gren af idrott.  Idrotten bör,
säger gymnasten vidare, till viss grad grunda sig på gymnastiken,
och hvilken idrottsman som hälst bör aldrig upphöra att gymnasticera.  
En roddare, en velocipedryttare m. fl. bör under de tider
han ej kan ro eller använda sin velociped hålla sin kropp i
spänstighet genom gymnastik.

Detta tyckes ock vara åsigten hos nya Stockholms fleste idrottsmän, 
och därför ha vi Stockholms gymnastikförening, Stockholms
gymnastik- och fäktklubb, Stockholms södra gymnastik- och
fäktklubb, Kvinliga gymnastiksällskapet, Stockholms kvinliga
gymnastikförening samt gymnastiksällskap inom skolorna.  På detta område,
liksom på alla andra inom idrotten, har stor verksamhet utvecklat
sig under 1880-talet.

Då vi icke kunna upptaga utrymmet här med att skildra alla
dessa gymnastikföreningar, hvilka i så väsentlig grad känneteckna
nya Stockholm, välja vi en af dem, den ofvan nämda vid
Smålandsgatan.

Under hösten 1876 utfärdadas af nu mera professor L. M. Törngren, 
kapten V. G. Balck och major J. D. Haasum inbjudning till
bildande af en fäktklubb, afsedd att fylla den länge kända bristen 
Stockholms gymnastik- och fäktklubb.
att ej inom hufvudstaden ega en lokal, där unge män hvilken ledig
stund som hälst på dagen kunna erhålla en för kropp och sinne
uppfriskande kroppsöfning.

Stockholms fäktklubb, som den då kallades, öppnades den 18
november 1876 i f. d. Odéons lokal, 28 Regeringsgatan, och där fortgick
verksamheten i fem år.  Från hösten 1881 till våren 1885 var klubben inrymd i
f. d. Enkhusets västra flygel, 18 Hamngatan.  Under vintern 1885—86 uppehöll
klubben sig i Hôtel W6 stora sal, där under sju månader talrikt besökta
morgonöfningar gåfvos.  Den 1 november 1886 började klubben sin verksamhet i
n. v. lokalen, 15 b Smålandsgatan, med ingång äfven från Hamngatan, hvilken
lägenhet af egaren, byggmästaren C. O. Lundberg, inredts för klubbens räkning.

Lokalen innehåller en större gymnastiksal försedd med all den apparelj
som ett nutida gymnastikrum skall innehålla, ett afklädningsrum med
tvättställningar, våg, m. m. samt där innanför ett duschrum med tre kalla och tre
modererade så väl regn- som sidduscher.  Längs gymnastiksalens ena långvägg
finnes en rymlig äfven med dusch försedd korridor.  För flickskolorna finnes
ett särskildt toalettrum.  Därjämte har man äfven nämda expeditionsrum och
tidningsrum med så väl svenska som utländska blad.

Från och med andra året af sin tillvaro förlorade klubben sin karaktär
af uteslutande fäktklubb, men såsom för fäktning grundläggande infördes
gymnastik, så att första halftimmen af hvarje öfningsstund upptager fristående och
appareljgymnastik samt den andra fäktning.  Samtidigt ändrades namnet.

Under första åren besöktes klubben nästan uteslutande af ungt folk, men
de fördomar medelålders och äldre personer hyst mot kroppsöfningar har
klubben lyckats småningom till någon del besegra, så att i öfningarna deltaga
nu snart sagdt alla åldrar från 15 till 55 år och under stumdom äfven däröfver.  
Klubben räknar sina kunder bland nära nog alla samhällsklasser, och bland de
i öfningarna deltagande finner man handelsbokhållare, studerande, fabrikanter,
handlande, tjänstemän (i synnerhet kl. 3—4 e. m.) läkare, af hvilka några mera
kända sällan saknas vid aftonöfningarna och som dess utom skicka patienter
dit.  I öfningarna deltaga äfven vetenskapsmän och — diplomater.  De sist
nämda pläga infinna sig kl. 4—5 e. m., men en af dem, franska sändebudet,
saknas sällan i ledet redan kl. 7 på morgonen.

Klubben har mellan 4 och 500 ledamöter, hvilka erlägga 5 kr. i årsafgift.  
Deltagarne i öfningarna, som betalas med 7 kr. i månaden samt rabatt för
längre tid, utgöra omkring 300.  Ett hundratal gymnasticera och fäkta på egen
hand.  Dagligen gifvas fyra gemensamma öfningar från första hälften af
september till den 1 juni.  Under sommarmånaderne är duschen tillgänglig för
allmänheten mot 15 öre gången.

Ett tiotal föreningar samt flick- och gosskolor hyra lokalen för gymnastik
på tider då den icke användes för klubbens egen räkning.

Klubbens ordförande var öfverste G. Nyblæus till 1888 och är nu kapten
Balck.  Såsom en gärd af erkänsla för tolfårig verksamhet utsågs den först
nämde till hedersledamot, då han lemnade ordförandeplatsen.  Sekreterare och
skattmästare är F. T. Wancke.

Öfningarna ha nästan från början haft till ledare löjtnanterne G. Kantzow
och O. Scherstén samt under senare år äfven löjtnant S. Drakenberg, hvilka
alla kraftigt bidragit till klubbens framgång. 


Stockholms gymnastikförening stiftades 1875 och har många
minnesvärda bragder att anteckna i idrottens häfder.  Redan 1876
anordnade denna förening den första svenska gymnastikfesten och
täflade med Göteborgs gymnastiska sällskap.  Året därpå deltog
föreningen i en mellanfolklig gymnastikfest i Bruxelles och vann aktning
hos utländska idrottsmän.  Sedermera har föreningen deltagit i andra
sådana fester inom och utom landet samt själf anordnat flere och
städse uppträdt med utmärkelse.  Efter att i nio år ha haft sina
öfningar på gymnastiska centralinstitutet, hålles dessa nu i norra
latinläroverket.  Ordförande i styrelsen är kapten Balck.

Stockholms södra fäktklubb bildades 1882, när då varande
löjtnant C. V. E. Ankarcrona och löjtnant W. Åhman hyrde Södra
gymnastiska institutet vid S:t Paulsgatan, och har sedan ombildats till
Stockholms södra gymnastik- och fäktklubb, i hvars styrelse
generaldirektör A. Andersson är ordförande.

Ett särskildt element i Stockholms idrott har på senaste årtiondet 
tillkommit, nämligen det kvinliga som yttrar sig i synnerhet i
Kvinliga gymnastiksällskapet, hvars ordförande är kapten C. Silow,
och Stockholms kvinliga gymnastikförening som ledes af fröken
Vendela A:son Falck.  Af stort intresse är att se dessa kvinliga
gymnasters uppvisningar, hvilka, lika litet som de vanliga gymnastiksällskapen, 
höra till den rent pedagogiska och ej häller till sjukgymnastiken, 
utan är verklig idrott samt ådagalägga, att styrkan, vigheten
och hurtigheten ingalunda inverka ofördelaktigt på det kvinliga
behaget.

Gymnastiksällskapens offentliga föreställningar mottagas med
stort bifall af allmänheten och skaffa sällskapen väl behöflig
förbättring i inkomster.  Stockholms gymnastikförening samt
Gymnastik- och fäktklubben ha till sammans gifvit sådana föreställningar 
äfven på kongl. Operan.  Det är både roande och högtidligt.  
När förhänget går upp, ser man kanske ända till 150 man
i gymnastikföreningens och fäktklubbens drägter samlade kring
svenska fanan, och kapten Balck framsäger en vacker prolog,
hvarefter kören sjunger »Vårt land».  Så intågar en trupp värjfäktare
som under t. ex. löjtnant Kantzows kommando utför ledfäktning,
omedelbart aflöst af en afdelning sabelfäktare, anförda af löjnant
Scherstén.  Hvad man finner är, att det nu mera icke är militären ensam
som kan fäkta, utan att Stockholms fäktklubb utbildat en stam äfven
af civile män som kunna sköta värja och sabel.  Man får för
öfrigt se fäktning i rustning samt sabel mot bajonett, o. s. v.  Så
komma de gymnastiska öfningarna som visa så smidiga och behagliga 
rörelser och därpå fornnordiska bilder med sång och strängaspel 
samt andra lefvande bilder efter bekanta nordiska taflor, t. ex.
Cederströms »Karl den tolftes lik».  Men äfven södern får låna sig till en
sådan nordmannakraftens fest.  Det händer, att serenad i spansk drägt,
dolk och svartsjuka och häftig nattlig strid framställas på scenen.  Och
till slut en helt allvarlig gymnastikuppvisning.  Det hela är vackert, friskt
och hurtigt, och man inser nog, att det framstälts i fosterländskt och
samhällsnyttigt syfte för att i vida kretsar sprida intresse för härdig
uppfostran.

Nu senast ha åter gymnaster och velocipedister slagit sig till
sammans för att gifva föreställningar å nya cirkus vid Karlavägen,
hvilken byggnad, arkitekten G. Lindgrens vackra verk, kanske bäst
uppfyller sitt ändamål, då den upplåtes åt sådana verkliga idrottsfester.

Cirkus vid Karlavägen.

Obestridligt torde vara, att dylika föreställningar, lika väl som
rodd- och skridskotäflingar, väcka och underhålla intresset för idrott
på olika områden.  Detta torde äfven vara fallet med svenske
gymnasters uppträdande på utlandets idrottsfester, t. ex. i Paris och
London 1889, fastän detta icke hör till Stockholms inre historia och
således ej här kan behandlas.

***

Inom idrottsväsendet faller också den verksamhet som utvecklas
af Svenska turistföreningen, hvilken visserligen icke utgått från
Stockholm, men nu mera har där sitt hufvudsäte.  Föreningens syfte är
att utveckla och underlätta turistlifvet inom landet, att för den skull
genom skrifter, föredrag, utställningar m. m. sprida kännedom om
Sveriges naturskönhet samt väcka lust för resor inom riket, att verka
för lättade kommunikationer och förbättrade anstalter för resandes 
Kvinlig gymnastik.
bekvämlighet, bereda sina ledamöter prisnedsättning å ångbåtar och
hotel samt hos försäljare af turistartiklar och äfven söka främja
skolungdomens sommarvandringar.

Föreningen bildades 1885 och räknade vid början af 1886 sextiofem
betalande och två ständige ledamöter, men består nu mera af två tusen sextiotvå
medlemmar, af hvilka elfva ständige.  Årsafgiften är 3 kr., men den som på en
gång erlägger 100 kr. blir ständig ledamot och behöfver icke erlägga vidare
afgifter.

Styrelsen består af tolf personer.  Förste ordförande var professor Frithiof
Holmgren, den nu varande är riksantikvarien H. Hildebrand.  Föreningen utger en
årsskrift hvilken innehåller årsberättelse, notiser och reseskildringar med
illustrationer samt åtskilliga andra uppsatser i föreningens syfte.  Denna årsskrift
har för 1890 växt till en intressant bok på öfver 250 sidor.  På föreningens
expedition, 6 Karduansmakaregatan, finner man en samling resehandböcker,
ortbeskrifningar, kartor och fotografier, de sist nämda till ett ganska stort antal,
och där meddelas upplysningar i alt som eger samband med föreningens ändamål. 

***

Den svenska idrotten har också sitt tidningsorgan i Stockholm
nämligen Tidning för idrott som utgifves af kapten V. Balck hvilken
alt sedan 1881, då tidningen uppsattes, egnat en icke ringa del af
sin ovanliga verksamhetslust och ihärdiga arbetskraft åt detta företag,
däruti understödd af åtskilliga för idrotten nitälskande personer, såsom
dr G. Meyer (medredaktör 1881—1884), kommendörkapten C. Smith
(under någon tid redaktör) och hr A. Lindman samt flere andre
medarbetare.  Denna illustrerade halfmånadstidning har framgångsrikt
bidragit till idrottens främjande.





XXXV.

I framtiden.

Det är en afton sent på året.  Månen står högt öfver Mariabärget, 
glittrar på Mälarens bölja som kanske snart kryper
under sitt vintertäcke, lyser skarpt på Riddarholmens
åldriga byggnader, kastar ett vänligt skimmer öfver
Kornhamns klumpiga skutor och gamla husgaflar samt har också ljus kvar
för Kungsholmslandet där borta.  Söder Mälarstrand ligger nedanför
bärgväggen i djup skugga, men här äro nutid och framtid, under det
taflan framför oss tillhör gamla Stockholm.  Det är endast de nya
tornspirorna som höra till det nya, och likväl äro de ej annat än
förnyade påminnelser om forna tider, då hela Stockholm utgjordes
af de hopträngda husmassorna i inre staden och Klara torn reste
sig öfver en föga bebygd förstad, under det Södermalms bärg stupade
rakt ned i sjön med knapt utrymme för några fiskarkojor och ett litet
båtvarf vid klippans fot.

Söder Mälarstrand är ett nutidsverk ...  Se, nu drifves mörkret
på flykten af ett femtiotal gaslyktor som kasta ett skarpt ljus öfver
den breda gatan från Mariahissens hus och den nya, ståtliga
uppfartsvägen, sprängd i bärget ända upp till Hornsgatan, ett kraftigt
bevis på nya Stockholms skönhetssinne, trägna arbetsflit och
praktiska framtidsblick samt äfven ett intyg om hvad vårt samhälle kan
offra i penningar, när det gäller allmännyttiga företag.

Det storartade vägbyggnadsarbetet kräfde en tid af fem år och
en utgift af omkring en million kr.  Den genom sprängningen
lodrätt formade bärgväggen, som blänker i lyktskenet, sträcker sig från
Mariahissen på en längd af öfver 400 meter fram till uppfartsvägens
början, hvarefter denna fortsätter på en sträcka af 266 meter, med
en stigning af 1 på 30 till ett hvilplan, där vägen kröker in i den 
genom sprängningen bildade och af bärgväggar på 10 och 12 meters
höjd omgifna körbanan, hvilken, liksom hela uppfartsvägen, är 18
meter bred och leder ända fram till Hornsgatan, på en punkt öfverbygd 
af en bågbro af järn vid Lundagatan som går högt öfver
hålvägen.

Det är ett stolt verk, utfördt närmast under ledning af löjnant
P. A. L. Lindahl, men blott ett af de många som fullbordats under
stadens byggnadschef, major C. J. Knös, en af nya Stockholms
vågbrytare som gifvit ritningar till ett stort antal byggnadsverk både
öfver och under jord och hvars namn, jämte stadsingeniören H.
Ygbergs, alltid skall hågkommas, när talet faller på Stockholms
kommunala utveckling under 1880-talet.

C. J. Knös.

Under major Knös’ chefskap har en mängd
offentliga husbyggnader utförts, såsom stadens
ofvan nämda flera nya sjukhus och här förut
likaledes påpekade nya läroverkshus, liksom flere
vattenbyggnader, t. ex. kajen nedanför
riddarehuset, kajerna vid Munkbron och Tegelbacken
samt betydliga ombyggnader af stödmurar vid
olika ställen af Norrström och reglering af
Riddarholmens norra och västra stränder, de stora
brobyggnaderne, Vasabron och Kungsbron, samt
nya bron öfver Stallkanalen, vidare de
omfattande hamnbyggnaderne till Stadsgårdens
ordnande och anläggande af Värtahamnen.

Utom dessa till ej ringa del storartade
byggnadsverk, ha gatu- och trumbyggnadsarbeten
drifvits i stor utsträckning, och större delen af
det underjordiska afloppssystemet har utförts.  
Vattenledningen har utvidgats med två nya reservoarer, ett nytt pumpverk jämte
maskin- och ångpannehus, fyra filtrerbassänger samt utsträckning af ledningarna
i mån af stadens tillväxt.  Renhållningsväsendets ordnande tillhör också detta
skede af Stockholms offentliga arbetshistoria, med ny kasern å Södermalm,
anläggning af Spånga- och Löfsta järnväg med tre laststationer inom staden
samt byggnader vid Riddersvik och Löfsta. 

Dessa, i förhållande till stadens tillgängar verkligen storartade,
företag, för hvilka framtiden otvifvelaktigt skall känna sig tacksam,
tänker man dock vanligtvis icke mycket på, under det man t. ex.
åker Strandvägen fram till Djurgården eller tager i betraktande de
nya husen vid Narvavägen eller söker upp de tomter som ännu återstå 
att bebygga eller ombygga på gamla Ladugårdslandets nya Östermalm.  
Det är den stadsdelen som jämte Vasastaden företrädesvis
kallas nya Stockholm, men snart är det icke nytt, då det nya
däremot uppstår i synnerhet på Södermalm, där hittills öde tomter
bebyggas och de gamla träkojorna alt mera försvinna och lemna plats 
för höga tegelstenhus, af hvilka en stor del ty värr utgöres af föga
trefliga hyreskaserner, men dock genom lag och förordning tvingas
att bjuda på sundare bostäder än som förr fordrades.

Ännu hänga många små kojor på branten ofvan för den nya
uppfartsvägen, men deras tid är nog snart till ända.  Med dem
försvinna ock de små trädgårdarne.  I ersättning får västra Södermalm
Tantolundens stora park samt anläggningar kanske ej blott på Högalidsbärget, 
utan äfven på gamla Skinnarviksbärget, väster om uppfartsvägen.

Med stadens omskapande följer ock en förändring i invånarnes
lefnadsvanor, liksom i åsigter och tänkesätt.  Offentligheten gör sig
alt mera gällande, och det är icke samma tankar och känslor hos
den som inom den trånga familjekretsen betraktar verlden från den
lilla trädgårdstäppan på bärgsluttningen som hos den hvilken tränges
med det myckna folket i den stora parken och har sitt hemvist i ett
vidlyftigt hus med kanske hundratals andra hyresgäster.

Den omnämda uppfartsvägen är ej tillräcklig för mer än västra
delen af Södermalm.  Skall hela den stora stadsdelen närmare förenas
med det öfriga Stockholm, fordras flera uppfartsvägar, och därpå har
man äfven tänkt under 1880-talet, fastän man ej kom längre än till
några förslag i olika riktningar.  Först sedan något i det afseendet
förverkligats, kan man börja tala om ett riktigt nytt Stockholm.  Under
det hela samhället drager nytta af en så lättad samfärdsel med en
hittills föga gynnad stadsdel, skall den senare särskildt vinna därpå,
och det är beräknadt, att uppfartsvägarne skola öka tomtvärdet på
Södermalm ända bortåt sjuttio millioner kr.

Södermalms bärg måste genombrytas samt här och där huggas
af.  De äro för omedgörliga att helt och hållet undanskaffas, men i
andra delar af Stockholm skall man nog fortsätta med detta borttagande 
eller åt minstone betydliga minskande af backar hvarmed man
hållit på under 1880-talet och hvilket af många betraktats som ett
lika onödigt som kostsamt arbete, ehuru det i själfva verket torde
vara ett bland de nödvändigaste och de mest bidragande till de
fördelar, att icke säga välgärningar, som äro en följd af lättad
samfärdsel.  Den stora fördel som gator med ringa lutning ha framför
andra med svåra backar kan till och med räknas ut i pengar.

Det ligger i tidens och kanske ännu mera i framtidens syften
att »nivellera» och jämna ut.  Den ofvan nämda uppfartsvägen är
ett af tecknen därtill, men kommer nog att efterföljas af flera och
grundligare, hvilket gäller icke blott stadens yttre utseende, utan äfven
inre förhållanden.

***


Hvad är det som skimrar i månljuset, när vi kasta våra blickar från
Söder Mälarstrand öfver vattnet till motsatta sidan?  Gamla sta’n
har försvunnit, och vi skåda en helt ny stadsdel med breda,
trädplanterade farvägar och nästan lika breda gångbanor mellan palats
för handelsbodar och affärslägenheter af alla slag.  Inga brinkar och
gatustigningar synas.  Alt är jämt och slätt och inga hinder för
människors och varors snabba framskaffande, vare sig med ånga,
elektrisk rörelse eller hästkraft.  Detta finna invånarne vara helt naturligt 
och kunna ej fatta, huru det någonsin kunnat vara annorlunda.  
Men mera folk än på vår tid i »staden mellan broarne», såsom det
fordom hette, är det icke.  Där bo fortfarande endast 12,000, ett
fåtal i jämförelse med Södermalms 345,000 samt Norrmalms och
Östermalms 380,000 och Kungsbolmens 138,000.

Invånarantalet är icke någon månskensfantasi, utan en hos
stadens myndigheter 1888 uppgjord ungefärlig beräkning öfver Stockholms
blifvande folkmängd.  Beräkningen har gjorts med kännedom om
huru många invånare kunna rymmas på 100 kv.-meter bebygd tomtyta
samt då man vet, att folkmängdens täthet beror icke blott af husens
antal och höjd, utan äfven af om de äro inredda i små lägenheter eller
i våningar på många rum.

Framtiden kommer otvifvelaktigt att göra många förändringar i
bostadsförhållandena, men man har funnit, att Stockholm, utan utvidgning 
af närvarande område, skall kunna hysa 875,000 människor.  
Det har uträknats hos stadsfullmäktige.

När man hunnit så långt, skall dock väl ännu finnas åtskilligt kvar
af det Stockholm som nu kallas det nya, ty det går sannolikt fortare
än hvad man föreställer sig att höja invånarantalet med 5 eller
600,000 — blott de två eller tre första hundratusen uppnåtts.  På
de senaste femtio åren har Stockholms folkmängd tredubblats, och
på kommande femtio går tillväxten otvifvelaktigt ännu hastigare.  
Innan medlet af nittonhundratalet kan staden möjligtvis ha kommit
till de ofvan nämda 8 eller 900,000.  Den som då forskar i Stockholms 
gamla förhållanden och en sen aftonstund i riksbiblioteket
låter tjänstemännen leta fram ett dammigt exemplar af vårt »Nya
Stockholm», ler nog med ett ömkande uttryck öfver »forntidens
naiva uppfattning», men nödgas kanske också erkänna, att Stockholm 
redan i slutet af föregående århundrade hade tagit ett stort
steg fram åt samt att i synnerhet 1880-talet visade sig ganska lifaktigt.

»Det var då man började bygga mera efter hälsovårdens
fordringar och i en smakfullare stil», säger forskaren och vänder sig till
ett ungt fruntimmer som håller på med ett vetenskapligt verk, »och
som doktorn vet, hittade man då på att hissa upp folk till 
Södermalm, ty af de stora uppfartsvägarne fans bara en enda, och
man öppnade högskolan och erkände kvinnans rätt icke blott att
inhemta kunskaper, utan äfven att använda dem, något som man
under lång tid nekat henne.  Redan då började hon undervisa både
i högskolan och arbetareinstitutet och tog äfven sina första fjät på
tidningsvägen samt egnade sig åt många andra sysselsättningar hvilka
förut kallats okvinliga, men började erkännas som gemensamma
för könen.»

»Ja, 1880-talet var icke så enfaldigt», medgifver doktorn, »men
hvem har tid att tänka på det nu?  Det skall väl ej heller alltid
anföras som en storartad förtjänst, hvad som verkligen icke var annat
än en skyldighet, att vi kvinnor började erkännas som
samhällsmedlemmar.»

»Nå, det årtiondet gjorde väl mer än det», menar forskaren.  
»Det utvecklade en mängd nyttiga uppfinningar, arbetade för
nykterheten, verkade för kroppsarbetarnes förbättrade ställning samt
sökte ordna fattigvården efter en verksammare plan, ryckte upp
undervisningen och ifrade för stärkande kroppsöfningar.  Då såddes
månget frö som sedan spirat upp och burit frukt, fastän då ännu
också mycket ogräs trifdes som man icke brydde sig om eller kanske
rakt af icke märkte.»

***

... Det var hvad vi tyckte oss höra och se från det nya Stockholm 
som skall finnas om sextio eller sjuttio år eller ännu längre in
i framtiden, men som har sin rot i våra dagars.

Huru den svenska hufvudstadens öden än må utveckla sig, skall
denna utveckling dock till stor del växa upp från den grund som
lades mot slutet af vårt århundrade och i så mycket gaf ny riktning
åt samhället.  Vi skola otvifvelaktigt på de flesta områden öfverträffas
af våra efterkommande, men de böra icke glömma huru vi bröto
vägen för dem.

Sent skall väl också minnet utplånas af det Stockholm som
lefver och verkar i våra dagar, den fagre staden med det undersköna
läget som gläder infödingar och väcker beundran hos främlingar;
det Stockholm som på ytan förefaller endast gladt och begifvet
på nöjen och därför ofta kallas lättsinnigt och hemfallet åt flärden
och njutningslystnaden, men hos hvilket hjärtat likväl klappar friskt
och varmt för hvad stort och upphöjdt är; det idoga och sträfsamma
Stockholm, hvars verksamhet utgör en så stor insats i det 
fosterländska arbetet; det på timliga egodelar just icke öfverflödande, men
alltid känslorika Stockholm som aldrig tröttnar att visa sin människokärlek; 
det Stockholm som fördragsamt lemnar plats för så många
olika tänkande, där så många skilda meningar sammandrabba, alla
slutna inom samma gästfria famn; det Stockholm som gärna skämtar, 
kanske också någon gång hånar, men dock både känner fint och
tänker ädelt, då det är fråga om allvarliga ting och synnerligen då
det gäller fosterlandets ära och välfärd; det Stockholm öfver hvilket
Sverige kan vara stolt och som den hvilken där haft sin vagga måste
framför alt hålla kärt.




REGISTER.

Aastrup, Ph.  223.
Abelin, A. H.  379, 610.
Addick, J. H.  191.
Adelborg, Gertrud  626.
Adelcrantz, C. F.  204.
Adelcrantz, G.  200, 203.
Adler, F.  189.
Adler, B. V.  688.
Adlersparre, Sophie  624.
Adolf Fredriks församling  204.
Aftonbladet  421.
Agrell, Alfhild  465.
Ahlborn, C. A.  189.
Ahlstrand, J. A.  352, 373.
Ahnfelt, A.  343, 470.
A. K. (Akademiklubben)  514.
Akademien för de fria konsterna  494.
Allmänna Barnhuset  607.
Allmänna försörjningsinrättningen  590.
Allmänna läroverken  675.
Allmänna Skyddsföreningen  604.
Allmänna Svenska nykterhetsförbundet  661.
Allmänna Telefonbolaget  445.
Almati, Adèle  275.
Almlöf, K.  279, 283.
Almqvist, P. W.  395.
Almström, R.  249.
»A. M» (Arbetsmyran)  222.
Ambrosi, F.  275.
Anberg, N.  201.
Anckarsvärd, Ellen  624.
Anderson, A.  459.
Andersson, J.  249.
Andersson, J. O.  396.
Andersson-Meijerheim, N.  622.
Andersson, Vendela  275.
Andrén, V.  430, 513.
Ankarcrona, C. V. E.  134, 147, 735.
Ankarcrona, H.  528.
Arbetareföreningen  404, 635.
Arbetareföreningen, Kristna  642.
Arbetareföreningens Bibliotek  360.
Arbetareinstitutet  401.
Arbetarnes ring, Aktiebolaget  641.
Arbetareringens bank  641.
Arbetshemmet för blinda  615.
Arbetsinrättningen å Södermalm  594.
Arbetsstugor  683.
Arborelius, O.  502.
Arenander, J. E.  56.
Arenbechius, P.  200.
Arlberg, F.  303.
Arnberg, J. W.   248.
Artillerikasern  518.
Artillerimuseum  481.
Asylet för Pauvres honteux  602.
Aurivillius, Chr.  375.
Axelsson, A.  420.

Backert, C. H.  104.
Badinrättningar  139.
Badinrättningen på Gamla Norrbro  143.
Bad, romerskt-turkiska  142.
Bagge, J.  293. 
Bagge, L. B.  347.
Balck, V.  133, 134, 712, 728, 732, 738.
Ballio, A.  191.
Barnhem  618.
Basilier, Ida  275.
Beauchet, L.  674.
Beckman, E.  424.
Behrens, C.  275.
Beijer, P.  347.
Belltelefon, Aktiebolag  446.
Bellmansdagen  59, 163.
Below, M. von  356.
Benedictsson, Victoria,  466.
Benelius, I. P. E.  232,
Bennich, G:son N. A.  245.
Bentzon-Gyllich  275.
Berg, A.  682.
Berg, J.  563.
Berg, F. Th.  610.
Bergen, C. von  313, 399.
Bergling, C. A.  189
Bergman, A. E.  198.
Bergman, C. G.  405, 682.
Bergstrand, W.  420.
Bergstrand, P. E.  421.
Bergström, G.  288. 
Bergström, R.  347.
Bergström, W.  678.
Bernhard, A.  232.
Berns, H.  309,
Berns nya Salong  310.
Bersén, C. D.  197.
Beskow, A. B.  212.
Beskow, G. E.  205.
Betelkapellet  219.
Betelseminariet  222.
Betlehemskyrkan  207.
Betesta-missionsföreningen  214.
Bentami, G.  275.
Bicycleklubb  721.
Bildt, G.  242.
Bitter, A.  232.
Björkenstam, Augusta  124.
Björklund, J. A.  420, 440.
Björkman, A.  691.
Blanch, Th.  509.
Blanchs Salong  508.
Blasiiholmskyrkan  205.
Blindinstitutet  612.
Blumenberg, R.  416.
Blåbandsföreningen  661.
Boberg, F.  35.
Boberg, C. N.  260, 263.
Bokförråd, Adolf Fredriks församlings  361.
  —   —    Jakobs och Johannis församlingars  361.
  —   —    Klara församlings  361.
  —   —    Kungsholms församlings  362.
Bokförråd, Östermalms församlings  362.
  —    —   Storkyrkoförsamlingens  362.
Bolagskrogar  74.
Bondeson, A.  467.
Booth, W.  666.
Borg, O. E.  131, 612.
Borg, P. A.  612.
Borg, Elsa  620.
Borgarskolan  689.
Bosin, A.  289.
Bournonville, Charlotte  275.
Boyesen, A. Th.  230.
Brandkåren  695.
Brandordningen, nya  694.
Brandskadeersättningar  699.
Brandskåp  699.
Brandsoldater  694.
Brandstationer  695.
Brandstation, Johannes  695.
Brandstation, Tjärhofsgatan  698.
Brandt, T.  148.
Branting, L. G.  132.
Branting, H.  428, 643.
Bratbost, J.  275.
Bring, J. C.  206, 575.
Broady, K. O.  220, 221.
Brolin, A.  264.
Broomé, M.  356.
Brouhn, R.  147.
Brunkebergstunneln  121.
Brunskog,  J. A.  98.
Bruzelius, J.  430.
Bruzelius, R. M.  563.
Bruzeliiska palatset  41.
Bråkenhjelm, P. J.  539.
»Bröderne Frères»  69.
Bröderne Gustafson  40.
Brödrakyrkan  224.
Brögger, W. C.  378, 387.
Budkarlen  430.
Bulletin du Nord  376.
Burmesterska egendomen  131.
Bünsow, Fr.  39.
Bünsowska huset,  39.
Byggnadsspekulationen  25.
Byström, O. F. B.  302.
Bågskjutning  728.
Bång, A.  33.
Bäckström, P. O.  166, 335.
Bæckström, O.  283.
Bönhas,  154.
Böttiger, J.  494.

Cadier, R.  68.
Carlén, Emilie  440, 468.
Carlsson, Bengt  63, 254.
Carlsson, G. A.  403.
Case, F.  235.
Caspér, Henriette  288.
Cazalis   135.
Cederblom, J. E.  395.
Cederborg, P.  545.
Cedergren, H. T.  446.
Cederschiöld, F. A.  131.
Cederschiöld, G.   148.
Cederschiöld, Marie  424.
Central-omnibuslinien  117.
Centralpatrullering  548.
Christiernsson, H.  258.
Clason, G.  37, 189.
Coldinu-orden  651.
Concerts à la Musard  309
Cronhamn, J. P.  299.
Cronhamn, F.  302, 420, 433.
Crusebjörn, J.  250.
Curman, C.  137.
Curmans villa  332.
Cysch, Sophie  290.   

»Dagen»  428.
Dagens Nyheter  414.
Dahl, G.  26, 192.      
Dahlander, G. R.  395.
Dahlgren, E. W.  353.
Dahlgren, F. A.  459.
Dahlgren, V.  274.
Dalman, Hilda  622.
Dannström, Is.  303.
Dardel, F.  496.
Davidson, E.  55.
Davidson, M.  55.
Davidson, W.  55, 309.
Dente, J.  296.
Desinfektionshärberget  581.
Detektivafdelningen   544.
Dihlströmska inrättningen  595.
Dorsch-Bosin, Lotten  279.
Drake, A.  220.
Droskkusk  113.
Dumrath, J. E.  270.
Dumrath, O. H.  690.
Dyfverman, C. J.  33.
Döfstummeföreningen  612.

Ebeneserkapellet  215.
Eckerström, Clara  575.
Eckert, F.  35.
Edberg, Nancy  131.
Edberg, K.  250.
Edgren, A.  263, 307, 308.
Edgren, J. G.  563. 
Edgren-Leffler, Ann-Charlotte  465.
Een, T.  695.
Edholm, E. af  270.
Edling, Dina  274.
Edlund, E.  372.
Egerströmska plantaget  31.
Ehrenborg, Alfhild  578.
Eichhorn, Chr.  347.
Ek, Selma  274.
Ekdahl, A. W.  319.
Ekecrantz, W.  572.
Ekgren, C. E.  247.
Ekhoff, P. E. C.  480.
Eklund, O.  660.
Eklund, J. E.  242.
Ekman, F. L.  395.
Elden är lös!  693.
Elkan & Schildknekt  293.
Enander, L. J.  411.
Engelbrektsplanen  24.
Engelsk-episkopala församlingen  234.
Engelska kyrkan  226.
Eneroth, C.  428.
Engström, C. F.  728.
Erdmann, A. J.  378.
Erdmann, E.  378.
Ericson, O.  38.
Ericsson, A. L.  424.
Eriksson, J.  396.
Ernst Ahlgren  466.
Evangeliska brödraförsamlingen  223.
Evangeliska fosterlandsstiftelsen  209.
Eugeniahemmet  610.
Expressbyrån  124.

Fackföreningar  646.
Fahlman, Louise  282.
Falck, Vendela A:son  735.
Falkenholmska kvartetten  306.
Falk’ska egendomen  131.
Fallström, D.  466.
Fattigbjudningar  607.
Fehr, F. A.  197.
Fettisdagen  159.
Fexer, B.  309.
Fich, A. H. E.  443.
Figaro  431.
Filharmoniska Sällskapet  307.
Finkan  556.
Finska församlingen  202.
Fischier, P. E. M.  691.
Fjæstad, G. A.  716.
Fleetwood, Anna  628.
Fleetwood, B. G. M.  700.
Florakyrkan  227.
Fogelmarck, F. E.  395.
Folcker, E.  494.
Folklore  347.
Folkskolor  677.
Folkskollärareförening  685.
Folkteatern  291.
Folkundervisningen  674.
Forneil, Clara  290.
Forsberg, A. G.  221, 228.
Forssell, D.  220.
Forssell, H.  249.
Forssell, J. G. af  348.
Forstén, F.  275.
Fosterlandsvännerna  661.
Foyer, artisternas  267.
Francken, W. von  127, 250, 518, 728.
Fransk-reformerta församlingen  235.
Franska Värdshuset  71.
Fredin, E.  466.
Fredrika-Bremer-förbundet  623.
Fredrikson, G.  280.
Fredrikson, U.  427.
Frestadius, A. W.  138.
Fries, Ellen  624.
Friesen, C. von  677.
Friesen, S. von  677.
Fris, G.  138.
Frälsningsarmén  230, 662, 668.
Frälsningsmöte  663.
Fåhræus,  Olga 279.
Fäderneslandet  429.
Fäktklubb, Stockholms  734.
Fäktklubb, Stockholms södra  735.
Fältridtklubben  723.
Föreningen för blindas väl  615.
Föreningen för främjande af skolungdomens vapenöfningar  730.
Föreningen för grafisk konst  513.
Föreningen för sömmerskor  631.
förgaddning  527.
Förr och Nu  431.
Försakelsevecka  668.

Geete, R.  374,
Gellerstedt, A. T.  189, 497.
Gertruds församling  199.
Geijerstam, G. af  467.
Geijerstam, K. af  403, 691.
Gilljam, G. F.  676.
Gilliusson, G.  188.
Gilliusson, H.  188.
Gjörckeska simskolan  129.
Goodtemplarfest  657.
Goodtemplarorden  655.
Goodtemplarorden, National-  661.
Grabow, C.  31.
Grafström, C.  249.
Granberg, Louise  284.
Granberg, O.  428.
Grand Hôtel  66.
Grandinson, A.  270.
Gravander, J.  203,
Gressner, R.  189.
Gropen  67.
Grosse, J. G.  189.
Groth, C. M.  572.
Grubbens gärde  590.
Grundén, O.  716.
Gründer, M.  291.
Gullberg, G.  433.
Gumælius, A.  436.
Gustaf-Adolfsfesten  173.
Gustafsson, R.  251, 430.
Gyldén, H.  370.
Gyllenram, H. F.  728.
Gymnastiska centralinstitutet  132.
Gymnastik och fäktklubb, Stockholms  731.
Gymnastik och fäktklubb, Stockholms södra  735.
Gymnastiskt institut, ortopediska  135.
Gymnastiska institutet, Södra  147.
Gymnastikinstitut, Zanders medico-mekaniska  138.
Gymnastikinstitut, medico-mekaniska, Stureplan  136, 145.
Gymnastikförening, Stockholms  735.
Gymnastikförening, Stockholms kvinliga  735.
Gymnastiksällskapet, kvinliga  735.
Günther, J.  268, 303.
Göranson, J.  403, 612.
Göthe, G.  494.
Götrek, Sofia Charlotta  208.

Haasum, J. D.  134, 732.
Hafström, G.  508.
Hagdahl, C. E.  327, 686.
Hagerman, H.  251, 360, 639.
Hagström, J. F.  429.
Hallén, A.  305, 310, 312, 418.
Hallgren, E. G.  421.
Hallin, A. H.  205,
Hallström, C. H.  189.
Hamberg, H. E.  376.
Hamburger Börs  69.
Hammar, L. J.  189.
Hammarns  142.
Hamilton, H.  250.
Hammarlund, E.  428, 685.
Hammarskjöld, A.  405.
Hamrin, O.  283.
Handarbetets vänner  626.
Haqvinius, G.  289.
Harmoniska Sällskapet  302, 307.
Hanson, A. M.  282.
Hartelius, T. J.  134.
Hartman, V.  282.
Hartman, Ellen  282.
Hasselbacken  54.
Hasselrot, C. R.  431.
Hazelius, A.  485.
Hebbe, Signe  303.
Hedberg, F.  287, 469.
Hedberg, T.  470.
Hedberg, J.  216.
Hedin, S. A.  250, 384, 400.
Hedin, S.  280.
Hedlund, S. A.  440.
Helgeandshuset  560.
Hellberg, F.  429.
Hellberg, E.  664.
Hellstenius, J.  436.
Hellström, T.  581.
Hem för blinda kvinnor  615.
Hem för de elända  589.
Hemlandsmissionsskola  210.
Hemony, F.  188.
Hemvännen  431.
Henneberg, R,  296.
Hernblom, E. M.  248.
Hernlund, C. H.  677.
Herrnhutismen  223.
Heurlin, F.  412,
Heyman, E.   583, 680.
Hildebrand, B. E.  474.
Hildebrand, H.  478.
Hierta, Wilhelmina  672.
Hillberg, E.  279.
Hintze, T.  541.
Hirsch, Abr.  293.
Hjulsport  720.
Hodell, F.  430.
Hofförsamlingen  205.
Hoffstedt, A. W.  396.
Hofkonsistoriet  205.
Holmblad, R.  419.
Holmgren, H. T.  26, 42, 189.
Holmquist, V.  286.
Hollsten, B.  693.
Holst, N. O.  378.
Hoppets här  661.
Hotel Kung Carl  69.
Hotel Rydberg  67.
Huldt, H. R.  494.
Humlegården  49.
Hushållsskolan, nya  686.
Hushållsskolan, praktiska  686.
Huss, F. J.  431.
Huss, M.  379, 562.
Hvita bergen  42.
Hvita hafvet  318.
Hwasser, Elise  279.
Hyrkuskar  109,
Hyrkuskverk  110.
Hyrkusktaxa  110.
Hyrvagn  108.
Hälsopolisen  582.
Hälsovårdsföreningen  583.
Hälsovårdsnämd  581.
Härberget för husville män  586.
Hästridt  723.
Hästtrappan  259.
Högfeldt, P. J.  519.
Högskolan  246, 383.
Högskolans fonder  393.
Högskoleföreningen  384.
Höjer, M.  405.
Hökerberg, L.  431.
Hörnan  41.

Idun  335.
Idun, Nya  340.
Idun, Damtidning  429.
Immanuelskyrkan  210.
Irving  233.
Irvingianer  233.
Isberg, P. J.  405.
Isæus, M.  29, 395.
Isjaktsegling  718.

Jakobs församling  198.
Jacobsson, E.  26, 189.
Jakobson, J.  293.
Janson, A. G.  29.
Jansson, C.  264.
Janzon, P.  274.
Jensen, H. P.  233.
Jeurling, A.  424.
Johannis församling  168.
Johannis folkskolehus  680.
Johannis kyrka  193.
Johansson, A. M.  545.
Johnson, J.  430.
Jolin, J.  435.
Josephson, L.  284.
Julmarknad  153.
Jäderholm, A.  135.
Jäderin, A.  417.
Jäderin, E.  402, 405, 691.
Jägareförbundet, Svenska  726.

Kahlmeter, T.  405.
Kaiser, J. P.  190, 199.
Kammarmusik  305.
Kapell, Sancta Eugenias  231.
Kapplöpningssällskapet, Allm. Svenska  723.
Kappseglingar  702.
Karolinska institutet  378.
Kasper  430.
Katarinahissen  118.
Katarina folkskola  677.
Katarina församling  200.
Katarina kyrkas brand  200.
Katolsk-apostoliska församlingen  232.
Kempff, V.  595.
Kerfstedt, Amanda  466.
Kerfstedt, P.  615.
Key, A.  337, 380, 384.
Key, Ellen  402, 658.
Kinmansson, Hedvig  279.
Kirsteinska huset  30.
Kittan, R. A.  190.
Kjellberg, C. A.  309.
Kjellberg, F.  50.
Kjellberg, I. G.  59, 309.
Kjellmanska lånbiblioteket  359.
Kjerrman, Anna  470.
Klara kyrka  191.
Klara kyrkas brand  192.
Klara församling  197.
Klara strand  37.
Klefberg, Hilda  282.
Klein, G.  238.
Klemming, E. G.  351.
Klerker, Hedda af  612.
Kloed, W.  291.
Knös, C. J.  740.
Kolerakyrkogården  35.
Konstföreningen  503.
Konstnärsförbundet  501.
Konstnärsklubben  510.
Kowalevski, Sonja  391.
Kowalevski, M.  674.
Kristliga föreningen för unge män  621.
Kristliga föreningen för unga kvinnor  621.
Kronberg, J.  38.
Kronprinsparets intåg  172.
Kungabalen  315.
Kumlien, A.  26, 27.
Kumlien, Hj.  27.
Kung Karl, hôtel  69.
Kungsgatan   30.
Kungl. Biblioteket  342.
Kungl. teatrarnes aflöningestat  277.
Kungsholms församling  201.
Kungsholms nya folkskolehus  680.
Kungsholms strand  37.
Kungsholmsteatern  292.
Kvinnoklubben  631.
Kyrkparad  530.
Kälkåkning  719.
Köhler, O.  129.

Ladugårdslands församling  202.
Ladugårdslandsstilen  26.
Lagerberg, S.  531.
Lagercrantz, J. R.  702.
Lagergren, A. G.  249, 602.
Lagerlunden  86.
Lagerqvist, C. F.  280.
Lagerstedt, N. G. V.  363.
Lagerstråle, H. G.  245.
Lagerström, G. O.  203.
Lalin, S.  423.
Landqvist, C. A. E.  200.
Lars Hiertas minne  672.
Larsson, H.  40.
Larsson, O.  204.
Leche, W.  388.
Leyonhufvud, C. G:son  482.
Levertin, A.  145.
Levertin, O.  467.
Levi, L. H.  237.
Levin, A.  148.
Levysohn, L.  238.
Liedbeck, C. H.  149.
Lieber, F.  232.
Lifrustkammaren  476.
Liljestrand, A. E.  430.
Lille, J.  201.
Limnell, Fredrika  624.
Lind, G. A.  544.
Lind af Hageby, Ebba  672.
Lindahl, H.  138.
Lindahl, P. A. L.  740.
Lindbæck, P. G. V.  134.
Lindberg, A.  510.
Linck, J.  430.
Lindbom, W.  219.
Lindegren, A.  36.
Linden, E.  273.
Linderoth, G. W.  191.
Lindgren, E.  396.
Lindgren, G.  36.
Lindgren, H.  466.
Lindhagen, C. A.  23, 245.
Lindhagen, D. G.  372.
Lindholm, J. A.  259.
Lindman, A.  738.
Lindmark, K.  118.
Lindstedt, A.  396.
Lindström, A.  206.
Lindström, F. O.  34.
Lindström, G.  375.
Lindström, K. A. 419.
Lindström, P. F.  260.
Lindström, Marie  89.
Ling, P. H.   132.
Ling, Hj.   133.
Linroth, K.  582.
Ljungman, K. G.   198.
Lodin, A.  433.
Looström, L.  489, 494.
Loren, V. E.  674.
Lorénska stiftelsen  673.
Lorentz, C. F.  137.
Lorentzberg  204.
Lorrain, A.  275.
Lovén, Chr.  481.
Lovén, S.  366.
Lucca, Paulina  275.
Lund, Hilda  276.
Lundberg, C. O.  291, 310.
Lundberg, C. A.  677.
Lundberg, J.  597.
Lundin, C.  384.
Lundin, Hulda  683.
Lundin, V.  595.
Lundmark, C. W.  273.
Lundquist, E.  271, 465.
Lundqvist, A.  293.
Lundqvist, C. F.  274.
Lundstedt, B.  347.
Lundström, G.  431.
Lutherska missionsföreningen  211.
»L. V.» (Literaturvännerna)  471.
Lyberg, C.  248.
Låstbomare  253.
Läroverk, Norra Latin-  676.
  —   —   Real-  676.
  —   —   Södra Latin-  676.
Läsesalongen  355.
Löfmarknad  161, 162.

Majorens grotta  348.
Malmberg, B. C.  203.
Malmsten, P. H.  379, 562.
Malmström, A.  498.
Manley  230.
Marcellus  420.
Mariahissen  120.
Maria Magdalena församling  199.
Marin, J.  700.
Martin, N. W.  242.
Matlagningsskolan  686.
Mazér, J.  300.
Mazerska kvartettsällskapet  306.
Medin, A.  53.
Medin, K. O.  610.
Megillah  350.
Meissner, A.  309.
Meijer, B.  467.
Meyer, G.  738.
Meyer, Jenny  679.
Meijerberg, C. J.  682.
Melander, A. E.  33.
Melin, K. A.  466.
Mellan kulisserna  259.
Meteorologiska anstalten  375.
Mineur, C. G.  130.
Missionshyddorna  605.
Mittag-Leffler, G.  391.
Moe, A.  275.
Montan, E. V.  408.
Montelius, O.  399, 479.
Morgonbladet  428.
Mosaiska församlingen  237.
Murbeck, P.  207.
Musikaliska akademien  299.
Musikföreningen  306, 307.
Musikaliska akademiens sekreterare  301.
Müller, J. 600.
Murray, R.  134, 135.
Mälareroddklubben  707.
Möller, C.  194, 502, 680.

Næss, H. T.  712.
Nathorst, A. G.  375.
Nationalmuseum  472.
Nattasylet för kvinnor  588.
Natthärbärget vid Karlbergsvägen  586.
Naturhistoriska riksmuseet  374.
Neander, J.  421.
Neptuni-orden  651.
Netzel, Laura  654.
Netzel, W.  570.
Nilsson, L. F.  396.
Nisbeth, H.  431.
Norbin, F. C.  508.
Norbin, F.  508.
Nordblom, Hanna  305.
Nordenfalk, J.  496.
Nordenskiöld, A.  169, 337, 368.
Nordensvan, G.  424, 465.
Nordenström, O. G.  395.
Nordiska museet  485.
Nordström, C. A.  402.
Norén, E.  417.
Nordqvist, C.  294, 296, 307.
Norman, L.  295.
Normani, Emma  275,
Norr Mälarstrand  37.
Norrby, G.  280.
Nya Dagligt Allehanda  419.
Nya Harmoniska Sällskapet  307.
Ny Illustrerad Tidning  428.
Nya konstnärsgillet  654.
Nya kyrkans svenska församling  230.
Nya kyrkans äldsta församling  230.
Nya sim- och badinrättningen  126.
Nya teatern  284.
Nya teatern på Mosebacke  289.
Nyblæus, G.  132, 133.
Nyblom, C. R.  419, 458.
Nyberg, G.  411.
Nybroviken  715.
Nyman, J.  433.
Nyström, A.  403.
Nyström, A.  26, 189, 696.
Nyström, Elisabet  630.

Ohlsson, J.  251.
Ohlsson, L.  308.
Ohlsson, R.  274.
Olivecrona, Rosalie  624.
Olyckan  31.
Operakällaren  61.
Opponenterna  501.
Ossbahr, C. A. 480, 494.
Oster, P.  231.
Ostermann, R.  236.
Ouchterlony, Hanna  667.
Owen, S.  207.

Palettskrap  514.
Palm, A.  644.
Palm, G. W.  334.
Palme, A.  282.
Palmeska huset  41.
Palmgren, K. E.  683.
Par Brikoll  308, 652.
Patriotiska föreningen för Sveriges hästkultur  723.
Paulson, A.  276,
Pedagogiska biblioteket  363.
Personne, N.  283.
Peterson, L.  194, 310.
Pettersson, Anna  291.
Pettersson, C. G.  144.
Pettersson, G.  360.
Pettersson, O.  390.
Petrelli, Ingeborg  628.
Pieper, A.  189.
Piperska muren  72.
Polis, central  548,
Polis, distrikts  552.
Polisdomaren  544.
Polisdomstolen  542.
Polishuset  533.
Polisintendenten  541,
Poliskammaren  534.
Polismästaren  540.
Polis, ordonnansafdelning  551.
Polispiket  551.
Polis, ridande  550.
Polisstation  555.
Polisunderrättelser  547.
Positiven  314.
Post och Inrikes tidningar  418.
Prostitutions-afdelningen  551.
Präss-syltan  85.
Puaux, F.  235.

Qvanten, E. von  438, 469.
Qvanten, Aurora von  469.

Raab, Ida  685.
Rademacher  275.
Rappe, A. E.  531.
Rappe, Thorborg  616.
Raschdorff  189.
Redliga förbundet  689.
Redtz, J. M.  102.
Rechabiterorden  661.
Retzius, G.  337, 381, 422.
Retzius, Anna  672.
Richard, D.  275.
Ring, H. A.  418, 429.
Ringrörelse  640.
Ringvall, F. W.  309.
Rinkeshof  595.
Roddförening, Hammarby  711.
Roddförening, Stockholms  707.
Roddargummorna  103.
Roddklubb, Tegelö  711.
Roddklubb, Vaxholms  711.
Roddtäflingar  708.
Romani, Bertha Röder von  275.
Roos, Mathilda  470.
Rosbeck, F. G. B.  309.
Rossander, C. J.  563.
Rosell, C. E.  700.
Rosen, G. von  497.
Rosenberg, J. O.  395.
Rubenson, A.  300, 302.
Rubenson, M.  247.
Rubenson, R.  375.
Rubenson, S.  539.
Rundberg, Helga  282.
Rutström, A.  207.
Ryberg, K.  433.
Rydberg, V.  386, 458.
Röhl, Maria  344.

Sabelström, E. E. F.  700.
Salemkapellet  221.
Salin, K.   36.
Salmson, H.  502.
Salta biten  65.
Sandahl, C. 28,  189.
Sandell, Lina  282.
Sander, F.  497.
Saloman, S.  304.
Sandberg, Hj.  417, 420.
Santesson, C.  379, 562.
Santesson, G. H.  378.
Saxenberg, Sophie  131.
Scherstén, O. E.  134.
Scholander, F. W.  237, 497.
Scott, G.  207.
Schulthess, F.  621.
Schultzberg, E. M.  201.
Schwartz, Marie Sophie  468.
Schwerin, Charlotta von  602.
Schäfer, A.  275.
Schöldström, B.  343.
Seberg, A.  416.
Segelsällskap, Kongl. Svenska  701.
  —        —   Dufnäs  706.
  —        —   Lidingö  706.
  —        —   Svearne  704.
  —        —   Vaxholms  704.
  —        —   Värtan  704.
Sellman, J.  419.
Sellman, R.  273.
Serafimerlasarettet  560.
Setterberg, C.  79.
Severini, L.  275.
S. H. T.  653.
Sjukhem  574.
Sjukhus, Epidemi  581.
  —  —   Diakoniss  574.
  —  —   Garnisons  574.
  —  —   Katarina  574.
  —  —   Maria  571.
  —  —   Sabbatsbergs  565.
  —  —   Sankt Göran  572.
Själagården  220.
Sjöberg, G.  32, 205, 213.
Sjöberg, G.  624.
Sjöberg, J. F. L.  59, 309.
SjÖberg, V.  416.
Sjöblom, C. R.  276.
Sjöding, A.  202.
Sjöstrand, J. A.  200.
Silow, C.  134, 735.
Sim- och badinrättning, Skeppsholmen  130.
Sim- och badinrättning, Stockholms stads  127.
Simsällskap  127.
Simsällskap, Stockholms  129.
Simuppvisningar  130.
Sirapskyrkan  206.
Skandias hus  28.
Skarpskytteföreningar  727.
Skarpskytterörelsen  727.
Skeppholmsförsamlingen  205.
Skjutfest  729.
Skidlöpning  718.
Skola för sinnesslöa barn  616.
Skridskoklubben, Allmänna  715.
Skridskoklubben, Kungliga  715.
Skrigskosegling  716.
Skridskotäfling  712.
Skridskosällskap  715.
Skytteförbundet  728.
Slöjdskolan  687.
Smith, C.  712, 738,
Smith, L. O.  81, 641.
Smith, S.  306.
Smitt, J. W.  250.
Smitt, K. A.  34.
Smitt, F. A.  375.
Småbarnsskolor  684.
Snoilsky, C.  459.
Socialdemokraten  428.
Socialdemokratiska Föreningen  647.
Socialistmöte  642.
Sofiahemmet  578.
Sohlman, H.  424.
Soldathemmet  530.
Soldaternas vänner  530.
Sondén, K.  680.
Sondén, M.  577.
Soop, Anna Maria  212.
Soopiska fattighuset  212.
Sorandi, Eugenia  275.
Spada, (J. Janzon)  412.
Spak, F. A.  482.
Sparkstötting  719.
Sparkstöttingsklubb  720.
Spilhammar, J. R.  420.
Spihler, M.  201.
Spjutkastning  728.
Spårvagnar  95.
Spårvagns konduktör  95.
Spårvagnskuskar  99.
Spårvägs-aktiebolaget, nya  94.
Spårvägshuset  97.
Staaff, A. W.  204.
Staaff, P.  412, 470.
Stadsbuds-expeditioner  123.
Stadsbuds väsendet   123.
Stadsfullmäktige  239.
Stadsposten   125, 158.
Stahre, N. J.  199.
Statens historiska museum  473.
Steijern, F. Vult von  415.
Stephens, G.  351.
Stjernström, E.  284.
Stiftelsen för gamla tjänarinnor  603.
Stiftelsen Konung Oscar I:s minne  598.
Stille, A.  138.
Stockholms Dagblad  407.
Stockholms Nyheter  426.
Stoehr, F. D. A.  71.
Stolberg, B.  232.
Stolpe, Hj.  479.
Stolpe, M.  378.
Storckenfeldt, Elin  581.
Storkyrkoförsamligen  196.
Strandberg-Bergman, Anna  274.
Strandberg, Charlotta  274.
Strandberg, H.  592.
Strandberg, M.  274.
Strandberg, N. F.  290.
Strandberg, O.  274.
Strandberg, P.  418.
Strandberg, Wilhelmina  274.
Strandberg, Virginie  290.
Strandell, C. A. E.  198.
Strandvägen  37.
Stridsropet  431, 669.
Strindberg, A.  464.
Stråle, H.  250.
Studach, J. L.  231.
Sturzen-Becker, V.  431.
Stureplanen 24,  35.
Styckgjutaregården  132.
Styffe, K.  394.
Styrlander, W.  660.
Strömfelt, H.  373.
Sundberg, Hanna  276.
Sundberg, C. G.  279.
Sundius, P. G.  139.
Surbrunn  52.
Svanberg, A.  263.
Svea  429.
Sveabanan  715.
Svea Lifgardes kasern  520.
Svea-orden  651.
Sveasalen  312.
Svedberg, M.  290.
Svedbom, V.  307.
Svedbom, P. E.  374.
Svenska Dagbladet  417.
Svensk Läraretidning  428, 685.
Svensén, E.  405, 691.
Svensson, I.  569.
Svenska Akademien  456.
Svenska Familj journalen  429.
Svenska missionsförbundet  214.
Svensk Musiktidning  431.
Svenska Publicisternas understödsförening  438.
Svenska Kvinnornas nykterhetsförening  661.
Svenska reformgillet  661.
Svenska Telegrambyrån  443.
Sveriges Allmänna konstförening  507.
Sveriges Geologiska undersökningsbyrå  377.
Swartz, E.  279.
Swartz, Clementine  282.
Svältringen  463.
Sydow, F. von  170.
Symfonikonsert  294.
Syster Oterdahl  605.
Sällskapet för främjande af skolungdomens fria lekar  715.
Sätherberg, H.  135, 468.
Söderberg, H. G.  104.
Söderén, O.  402.
Södermalm  42.
Söder Mälarstrand  37, 739.
Södermalms fattighus  595.
Södermalms tvätt- och badinrättning  144.
Södra teatern  287.
Söndagsskola  214.
Söndagsnisse  429.

Tamm, C. G. A.  538.
Tammelin, F.  469.
Taube, G. E.  531.
Taube, Matilda  305.
Tegnér, E.  350.
Tekniska högskolan  393.
Tekniska skolan  686.
Tempelriddare, Ärans och nykterhetens.  661.
Templarorden  660.
Tersmeden, K.  421.
Thavenius, E.  38, 189.
Thegerström, F.  282.
Thomas, Th.  716.
Tidning för Idrott  738.
Tidningsmannaförening  440.
Tigerstedt, R.  382.
Timmermans-orden  651.
Tivoli  166.
Tolerance-plakatet  231.
Tollstadius, E.  207, 223.
Torelius, G.  424.
Torell, O. M.  378.
Torsslow, O. U.  208.
Trafklubben, Allmänna Svenska  723.
Trafklubben, Södra  724.
Traftäflingar  723.
Tratten  653.
Trivialskolor  220.
Turistföreningen, Svenska  736.
Tynningösundet  708.
Tyska församlingen  199.
Tyska kyrkan   190.
Tyska kyrkans brand  187.
Tysta Mari  90.
Tysta Mari-kaféer  88.
Tysta skolan  612.
Täflingsskjutningar, skolungdomens  729.
Törnebladh, R.  248, 676.
Törnebohm, A. E.  378.
Törner, G. F.  269.
Törner, Charlotte  276.
Törngren, L. M.  133, 732.
Törnquist, G.  282.

Uddman, C. J.  274.
Ugglas, G. af  244.
Uppfartsvägen, nya, till Södermalm  739.
Uppfostringsanstalt, Malmqvistska  619.
Uppfostringsanstalt, Stockholms stads  619.
Upmark,  G.  494.
Urquhart, D.  142.
Utfall, J. G. von  444.
Utskänkningsaktiebolaget  78.

Wadström, B.  431.
Wahlberg, C. G.  348.
Wahlqvist, Th.  594.
Wagner, R.  288.
Wahrmuth, C.  275.
Valbyråar  181.
Valdagen  181.
Waldenström, P.  211.
Wall, R.  414.
Walldén, J. A.  408.
Walldén, W.  249, 408.
Vallée, J. de la  200, 203.
Wallenberg, A. O.  245.
Wallenberg, Anna  628.
Vallhallavägen  36.
Wallin, J. O.  207.
Wallin, J. W.  228.
Vallin, J. E.  205.
Wallis, E.  424.
Wallis, C.  406.
Valmöte  177.
Warberg, A.  287.
Warfwinge, F. W.  569.
Vasagatan  30.
Vasastaden  31.
Vasateatern  291.
Wassbergska trädgården  52.
Wawrinsky, E.  660.
Wawrinsky, R. A.  582.
Weibull, K.  581.
Weiss, M.  275.
Vegafesten  169.
Walander, E.  573.
Velocipedförening, Stockholms  721.
Wendel, J.  421.
Wensjoe, A.  356.
Wennberg, Lotten  602.
Wennerberg, G.  460.
Werner, F.  251.
Westin, H.  270.
Westin, C. E.  641.
Westfelt, G.  600.
Vetenskapsakademien  365.
Vetenskapsakademiens bibliotek  373.
Wettergrund, Josefina (Lea)  467.
Whitlock, Anna  401.
Victorin, H.  420.
Wide, A. G.  135.
Wieselgren, H.  247, 335, 349, 384.
Wijkander, O.  469.
Vikingen  430.
Villastaden  32.
Wille, N.  389.
Willers, W.  544.
Willman, A.  270, 277.
Winge, Hanna  628.
Wirén, J.  409.
Wirsén, C. D. af  419, 426, 457.
Wirströmska båtlaget  710.
Wising, P. J.  382, 564.
Witting, V.  226.
Wittrock, V. B.  372, 375.
Wolvasko  275.
Wretlind, E. W.  405.
Wåhlin, K.  508.
Vårt Land  424.
Väktaren  431.
Växthus  51.

Ygberg, H.  740.

Zander, G.  136, 137.
Zetterberg, Anna  282.
Zetterholm, L.  289.
Zettervall, H.  26, 192, 676.
Ziedner, Th. E.  416.
Zweigbergk, M. C. C. von  134.

Åbergson, A. V.  301.
Åbjörnsson, W.  288.
Åbomska simskolan  126, 131.
Åhlander, Thekla  282.
Åhman, W.  735.
Åkare  111.
Åkarelaget, Norra  116.
Åkarelaget, Södra  116.
Åkarestation  112.
Åkarestuga  114.
Åkerman, N.  135.
Åkerman, R.  395.
Ålderdomshem för blinda  611.
Ålund, C. V.  416.
Åman, V.  134, 147.
Ångbadstuga, finsk  142.
Ångbåtskalle  105.
Ångslups-aktiebolaget  104.
Ångspårvagn  100.
Ångström, K.  390.
Ångström, C. A.  394.

Ödmann, A.  273.
Ödmansson, E.  251, 574.
Öfverström, A.  602.
Öfverståthållare ämbetet för polisärenden  545.
Öhman, A. M.  134.
Öhmanska trädgården  52.
Ölander, P. A.  304.
Östberg, Carolina  274.
Östberg, J. W.  721.

*

		Rättelser:

Sid.  142, rad.  16 nedifrån står: Hummums, läs:  Hammams.
 »    413,  »     8    »       »   Herlenius, »   Alenius.

    Med anledning af en på sid. 444 meddelad uppgift, hvilken, ehuru erhållen från
fullt trovärdigt håll, dock befunnits vilseledande, har direktör A. H. E. Fich anhållit få
upplysa, att Ritzaus byrå aldrig drifvits för hr Fichs räkning, lika litet som han någonsin 
varit egare eller medegare af nämde byrå.



